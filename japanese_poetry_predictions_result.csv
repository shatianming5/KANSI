text,author,predicted_label,confidence
【詠月】月舟移務渚，楓楫泛霞濱。臺上澄流耀，酒中沈去輪。水下斜陰碎，樹落秋光新。獨以星間鏡，還浮雲漢津。,文武天皇,0,0.74112468957901
【述懷】年雖足戴冕，智不敢垂裳。朕常夙夜念，何以拙心匡。猶不師往古，何救元首望。然母三絕務，且欲臨短章。,文武天皇,0,0.7411247491836548
【詠雪】雲羅裹珠起，雪花含彩新。林中若柳絮，梁上似歌座。代火暉霄象，逐風廻洛濱。園裏看花李，冬條尚帶春。,文武天皇,0,0.74112468957901
【讃佛】慧日照千界，慈雲覆萬生。億緣成化德，感心演法聲。,称徳天皇,0,0.74112468957901
【詠桃花】春花百種何爲艶，灼灼桃花最可憐。氣則嚴兮應制寇，味惟甘矣可求仙。 一香同發薰朝吹，千笑共開映暮菸。願以成蹊枝葉下，終天長樹玉階邊。,平城天皇,0,0.74112468957901
【賦櫻花】昔在幽嚴下，光華照四方。忽逢攀折客，含笑亙三陽。送氣時多少，垂陰復短長。如何此一物，擅美九春場。,平城天皇,0,0.7411247491836548
【詠庭前梅花】仲春雖少暖，梅樹向驚時。發艶將桃亂，傳芳與桂欺。可攀猶可折，堪寄亦堪遺。儻有鹽羹遇，能無致味滋。,平城天皇,0,0.74112468957901
【落梅花】二月云過半，梅花始正飛。飄颻投暮牖，散亂拂晨扉。萼盡陰初薄，英疎馥稍微。再陽猶未聽，誰爲悋芳菲。,平城天皇,0,0.74112468957901
【詠庭梅】庭梅開艶色，朝暮正芳菲。可惜春風下，危花一亂飛。,平城天皇,0,0.74112468957901
【舊邑對雪】始霭穹隆閣，紛紛寂寞庭。如花梅下亂，似絮柳前縈。潔白因逢立，污玄以染成。驟歌猶寡和，何處暢幽聲。,平城天皇,0,0.74112468957901
【神泉苑花宴、賦落花篇】過半青春何所催，和風數重百花開。芳菲歇盡無由駐，爰唱文雄賞宴來。見取花光林表出，造化寧假丹青筆。紅英落處鶯亂鳴，紫萼散時蝶羣驚。借問濃香何獨飛，飛來滿座堪襲衣。春園遥望佳人在，亂雜繁華相映輝。點珠顏，綴𩬠鬢，吹入懷中嬌態閑。朝攀花，暮折花，攀花力盡衣帶賒。不厭芬芳徒徒倚，留聯林表晚光斜。妖姫一翫已爲樂，不畏春風總吹落。對此年華絕可憐，一時風景豈空捐。,嵯峨天皇,0,0.74112468957901
【重陽節神泉苑賜宴羣臣、勒空通風同】登臨初九日，霽色敞秋空。樹聽寒蝉斷，雲征遠雁通。晚蕊猶含露，衰枝不裊風。延祥盈把菊，高宴古今同。,嵯峨天皇,0,0.74112468957901
【九月九日、於神泉苑宴羣臣、各賦一物、得秋菊】旻商季序重陽節，菊爲開花宴百官。蕊耐朝風今日笑，榮霑夕露此時寒。把盈玉手流香遠，摘入金杯辨色難。聞道仙人好所服，對之延壽動心看。,嵯峨天皇,0,0.74112468957901
【重陽節神泉苑、同賦三秋大有年】旻氣何寥廓，登高望悠悠。大田穫豐稔，從此歲工休。芳萸筵上薦，時菊盞中浮。林洞逢搖落，池清爲潦收。蟋蟀藏聲晚，兼葭變色洲。重陽常宜宴，況復有年秋。,嵯峨天皇,0,0.74112468957901
【夏日皇太弟南池】納涼儲貳南池裏，盡洗煩襟碧水灣。岸影見知楊柳處，潭香聞得芰荷間。風來前浦收菸遠，鳥散後林欲暮閑。天下共言貞萬國，何勞羽翼訪商山。,嵯峨天皇,0,0.74112468957901
【秋日皇太弟池亭賦天字】玄圃秋云肅，池亭望爽天。遠聲驚旅雁，寒引聽林蝉。岸柳帷初斷，潭荷葉欲穿。蕭然幽興處，院裏滿茶菸。,嵯峨天皇,0,0.74112468957901
【秋日入深山】歷覽那逢節序悲，深山忽感宋生詞。半天極嶂菸氣入，暗地幽溪日影遲。聽裏清猿啼古木，望前寒雁雜涼颸。炎氛盛夏風猶冷，況是高秋落照時。,嵯峨天皇,0,0.74112468957901
【夏日左大將軍藤冬嗣閑居院】避暑時來閑院裏，池亭一把釣魚竿。回塘柳翠夕陽暗，曲岸松聲炎節寒。吟詩不厭擣香茗，乘興偏宜聽雅彈。暫對清泉滌煩慮，況乎寂寞日成歡。,嵯峨天皇,0,0.74112468957901
【河陽驛經宿、有懷京邑】河陽亭子經數宿，月夜松風惱旅人。雖聽山猿助客叫，誰能不憶帝京春。,嵯峨天皇,0,0.74112468957901
【江亭曉興】今宵旅宿江村驛，漁浦漁歌響夜亭。水氣眠中來溼枕，松聲覺後暗催聽。天邊曉月看如鏡，戶外朝山望似屏。記得菸霞春興足，況乎河畔草青青。,嵯峨天皇,0,0.7411247491836548
【春日遊獵、日暮宿江頭亭子】三春出獵重城外，四望江山勢轉雄。逐兎馬蹄承落日，追禽鷹翮拂輕風。征船暮入聯天水，明月孤懸欲曉空。不學夏王荒此事，爲思周卜遇非熊。,嵯峨天皇,0,0.74112468957901
【和左大將軍藤冬嗣河陽作】節序風光全就暧，河陽雨氣更生寒。千峯積翠龍山暗，萬里長江入海寬。曉猿悲吟誰斷得，朝花巧笑豈堪看。非唯物色催春興，別有泉聲落雲端。,嵯峨天皇,0,0.74112468957901
【和左金吾將車藤緖嗣、過交野離宮感舊作】追想昔時過舊館，悽涼淚下忽沾襟。廢村已見人菸斷，荒院唯聞鳥雀吟。荊棘不知歌舞處，薜蘿獨向戀情深。看花故事誰能語，空望浮雲轉傷心。,嵯峨天皇,0,0.7411247491836548
【和左衛督朝臣嘉通、秋夜寓直周廬聽早雁之作】涼秋八月驚塞鴻，早報寒聲雜遠空。絕域傳書全漢信，關門表號守胡戎。凌雲陣影低天末，叫夜遥音振水中。蔡女彈琴淸曲響，潘郎作賦興情融。朝搏渤海事南度，夕宿菸霞耐朔風。感殺周廬寓直者，終宵不寐意無窮。,嵯峨天皇,0,0.74112468957901
【和菅清公秋夜途中聞笙】秋欲殫時聞怪音，吹笙寫得鳳凰吟。鳴簧出曲添羌笛，列管催調協雅琴。新聲宛轉遥夜振，妙響聯綿遠風沈。途中暫聽腸應斷，況復仙郎有興心。,嵯峨天皇,0,0.74112468957901
【和菅清公赋早雪】雲暗朔方早雪降，從天落地本無聲。班姫秋扇已亡色，孫子夜書獨有明。梅柳此時花與絮，樓臺併是銀將瓊。雖言委積未盈尺，須賀初冬瑞氣呈。,嵯峨天皇,0,0.74112468957901
【和進士貞主初春過菅祭酒舊宅、悵然傷懷、簡布巨藤三秀纔作、一絕】書閣閉來冬變春，梅花獨笑向啼人。雖知世上必然理，猶恨門前斷舊賓。,嵯峨天皇,0,0.7411247491836548
【聽誦法華經、各賦一品、得方便品、題中取韻】春暮禪心何寂寞，恭恭傾耳聽經王。甚深知慧極難解，微妙因緣豈易量。續火香爐菸不滅，從風清梵響猶長。唯歸一乘權立二，引入羣方有萬方。,嵯峨天皇,0,0.74112468957901
【吏部侍郎野美聞使邊城、賜帽裘】歲晚嚴冬寒最切，忠臣爲國向邊城。貂裘暖帽宜羈旅，持贈卿之萬里行。,嵯峨天皇,0,0.74112468957901
【餞右親衛少將軍朝臣嘉通奉使慰撫關東、探得臣】遠使邊城撫殘虜，禁中賜餞送良臣。離庭物候雖初夏，向處風菸未換春。鄉心杳杳切歸想，客路悠悠稀故人。別後卿能應努力，莫愁千里多苦辛。,嵯峨天皇,0,0.74112468957901
【贈實和尚】賓公遁跡星霜久，萬事無情愛寂然。水月尋常冷空性，風雷未敢動安禪。苦行獨老山中室，盥漱偏宜林下泉。遥想焚香觀念處，寥寥日夜對雲菸。,嵯峨天皇,0,0.74112468957901
【贈綿寄空法師】閑僧久住雲中嶺，遥想深山春尚寒。松柏料知甚靜默，菸霞不解幾年飡。禪關近日消息斷，京邑如今花柳寬。菩薩莫嫌此輕贈，爲救施者世間難。,嵯峨天皇,0,0.74112468957901
【江頭春曉】江頭亭子人事睽，欹枕唯聞古戍雞。雲氣溼衣知近岫，泉聲驚寢覺隣谿。天邊孤月乘流疾，山裏饑猿到曉啼。物候雖言陽和未，汀洲春草欲萋萋。,嵯峨天皇,0,0.74112468957901
【春日嵯峨山院、探得遲字】氣序如今春欲老，嵯峨山院暖光遲。峯雲不覺侵梁棟，溪水尋常對簾帷。莓苔踏破經年髮，楊柳未懸伸月眉。此地幽閑人事少，唯餘風動暮猿悲。,嵯峨天皇,0,0.74112468957901
【春日太弟雅院】詩家有興來雅院，雅院由來絕世閑。陽砌雖看新柳色，陰堦常點舊苔斑。就暖晴花開簾外，欲巢時鳥啄庭間。此地端居翫風景，寂寥人事暫無關。,嵯峨天皇,0,0.74112468957901
【夏日臨汎大湖】水國追涼到，乘舟泛大湖。風前翻浪起，雲裏落帆孤。浦香濃盧橘，洲色暗蒼蘆。邑女採蓮伴，村翁釣魚徒。畏景西山沒，清猿北嶼呼。沿洄興不已，弭棹轉歸艫。,嵯峨天皇,0,0.74112468957901
【和金吾將軍良安世、春齋别筑前王太守還任】星使去年入王畿，今年事畢萬里歸。山隨客路春光送，人至他鄉交結稀。離心積日風菸遠，回首前程指落晖。獨在羈亭傷別意，聞猿夜夜轉依依。,嵯峨天皇,0,0.74112468957901
【左兵衛佐藤是雄見授爵、之備州謁親、因以賜詩】別時節候春云暮，爲謁慈親辭帝京。邑裏兒童歡相待，村中耄耋拜邀迎。馬踏雲山鄉念切，猿啼海嶠助羈行。雖言客路多芳草，莫學王孫不歸情。,嵯峨天皇,0,0.7411247491836548
【史記講竟、賦得張子房】受命師漢祖，英風萬古傳。沙中義初發，山中感愈玄。形容類處女，計畫撓強權。封敵反謀散，招翁儲貳全。定都是劉說，違宰勸蕭賢。追從赤松子，避世獨超然。,嵯峨天皇,0,0.74112468957901
【長門怨】日暮深宮裏，重門閉不開。秋風驚桂殿，曉月照蘭臺。對鏡容華改，調琴怨曲催。君恩難再望，買得長卿纔。,嵯峨天皇,0,0.74112468957901
【婕妤怨】昭陽辭恩寵，長信獨離居。團扇含愁詠，秋風怨有餘。閑階人跡絕，冷帳月光虛。久罷後庭望，形將歲時除。,嵯峨天皇,0,0.74112468957901
【王昭君】弱歲辭漢闕，含愁入胡關。天涯千萬里，一去更無還。沙漠壞蝉鬢，風霜殘玉顏。唯餘長安月，照送幾重山。,嵯峨天皇,0,0.74112468957901
【梅花落】鶊鳴梅院暖，花落舞春風。歷亂飄鋪地，徘徊颺滿空。狂香薰枕席，散影度房櫳。欲驗傷離苦，應聞羌笛中。,嵯峨天皇,0,0.74112468957901
【折楊柳】楊柳正亂絲，春深攀折宜，花寒邊地雪，葉暖妓樓吹。久戍歸期遠，空閨別怨悲。短簫舞異曲，總是長相思,嵯峨天皇,0,0.74112468957901
【答澄公奉獻詩】遠傳南嶽教，夏久老天臺。杖錫凌溟海，躡虛歷蓬萊。朝家舞英俊，法侶隱賢纔。形體風塵隔，威儀律範開。袒肩臨江上，洗足踏巖隈。梵語翻經閣，鐘聲聽香臺。經行人事少，宴坐歲華催。羽客親講席，山精供茶杯。深房春不暧，花雨自然來。賴有護持力，定知絕輪廻。,嵯峨天皇,0,0.74112468957901
【和光法師遊東山之作】幽棲東嶽上，禪坐對林巒。法宇傳經久，深山乞食難。谿流猿共漱，野飯鬼相餐。擊磬雲峯裏，暮春不退寒。,嵯峨天皇,0,0.74112468957901
【過梵釋寺】雲嶺禪扃人蹤絕，昔將今日再攀登。幽奇巖嶂吐泉水，老大杉松離舊藤。梵宇本無塵滓事，法筵唯有薜蘿僧。忽銷煩想夏還冷，欲去淹留暫不能。,嵯峨天皇,0,0.74112468957901
【和澄公臥病述懷之作】冏君雲峯裏，臥病欲契真。對境知皆幻，觀空厭此身。柏暗禪庭寂，花明梵宇春。莫嫌應化久，爲濟夢中人。,嵯峨天皇,0,0.74112468957901
【和尚書右丞良安世銅雀臺】昔時魏武帝，臺榭起城阿。遺令奏絃管，空帷舞綺羅。每對平常月，追思怨恨多。西陵揮淚望，松檟復如何,嵯峨天皇,0,0.74112468957901
【哭賓和尚】大士古來無住著，名山晦跡老風霜。隨綠化體厭塵久，歸正真機忽滅亡。松掩舊庵猶鬱茂，草暗新塔漸荒涼。生前蘿席空留月，沒後金鑪誰進香。禪林時見摧枝幹，梵宇長懷失棟梁。緇素共愁面禮罷，遥遥仰拜向西方,嵯峨天皇,0,0.74112468957901
【和菅清公傷忠法師】臘老菸雲裏，歸真攝化形。不知何世界，出現救蒼生。,嵯峨天皇,0,0.7411248087882996
【侍中翁主挽歌辭二首】生涯如逝川，不慮忽昇仙。哀挽辭京路，客車向暮田。聲傳女侍簡，別怨艷陽年。唯有孤墳外，悲風吹松菸。,嵯峨天皇,0,0.74112468957901
【其二】戚里繁華歇，皇家淑德收。悲傷盈旦暮，悽感積春秋。月色姮娥慘，星光織女愁。一聞簫管曲，日夜淚同流。,嵯峨天皇,0,0.7411247491836548
【同內史滋貞主、追和武藏錄事平五月訪幽人遺跡之作】悽然幽客隙，鎖骨曬風霜。歲月經書古，菸蘿仙竈亡。巖扃松作蓋，虛室石爲牀。契道乘空後，泥中獨自傷。,嵯峨天皇,0,0.74112468957901
【河陽十詠四首、河陽花】三春二月河陽縣，河陽從來富於花。花落能紅復能白，山嵐頻下萬條斜。,嵯峨天皇二,0,0.74112468957901
【江上船】一道長江通千里，漫漫流水漾行船。風帆遠沒虛無裏，疑是仙查欲上天。,嵯峨天皇二,0,0.74112468957901
"【江邊草】春日江邊何所好,青青唯見王孫草。風光就暖芳氣新，如此年年觀者老。",嵯峨天皇二,0,0.7411247491836548
【山寺鐘】晚到江村高枕臥，夢中遥聽半夜鐘。山寺不知何處在，旅館之東第一峯。,嵯峨天皇二,0,0.74112468957901
【和巨識人春日四詠、舞蝶】數羣胡蝶飛亂空，雜色紛紛花樹中。本自不因絃管響，無心處處舞春風。,嵯峨天皇二,0,0.74112468957901
【飛燕】望裏遥聞燕語聲，雙飛來往羽儀輕。本期借屋初乳子，還恥空爲漢后名。,嵯峨天皇二,0,0.74112468957901
【故關聽雞】烽火不傳罷關城，惟餘長短曉雞聲。孟嘗沒後年代久，誰客今鳴令人驚。,嵯峨天皇二,0,0.74112468957901
【代神泉古松傷衰歌】昔從凡木殖上林，過卻風霜年幾深。帝者愛貞賜恩顧，水亭忽構頻近臨。本森沈，今憔悴，長條縮折乏蒼翠。不是辭榮好寂寞，還愁稟質抱幽志。,嵯峨天皇二,0,0.7411247491836548
【冷然院各賦一物、得澗底松】鬱茂青松生幽澗，經年老大未知霜。薜蘿常挂千條重，雲霧時籠ー蓋長。高聲寂寂寒炎節，古色蒼蒼暗夕陽。本自不堪登嶺上，唯餘風入韻宮商。,嵯峨天皇二,0,0.7411247491836548
【賦得隴頭秋月明】關城秋夜淨，孤月隴頭團。水咽人腸絕，蓬飛沙塞寒。離笳驚山上，旅雁聽雲端。征戍鄉思切，聞猿愁不寬。,嵯峨天皇二,0,0.74112468957901
【和內史貞主秋月歌】天秋夜靜月光來，半卷珠簾滿輪開。舉手欲攀誰能得，披襟抱影豈重懷。雲暗空中清輝少，風來吹拂看更皎。形如秦鏡出山頭，色似楚練疑天曉。羣陰共盈三五時，四海同明一月輝。皎潔秋悲班女扇，玲瓏夜鑑阮公帷。洞庭葉落秋已暮，虜塞征夫久忘歸。賤妾此時高樓上，銜情一對不勝悲。三更露重絡緯鳴，五夜風吹砧杵聲。明月年年不改色，看人歲歲白髮生。寒聲淅瀝竹窓虛，晚影蕭條柳門疎。不從姮娥竊藥遁，空閨對月恨離居。,嵯峨天皇二,0,0.74112468957901
【神泉苑九日落葉篇】寥廓秋天露爲霜，山林晚葉併藝黃。自然灑落任朔風，搖颺徘徊滿雲空。朝來暮往無常時，北度南飛寧有期。歲月差馳徒逼迫，川皋變化遞盛衰。熙熙春心未傷盡，儵忽復逢秋氣悲。商飆掩亂吹洞庭，墜葉翩翩動寒聲。寒聲起，洞庭波，隨波泛泛流不已。虛條縮摵楓江上，舊蓋穿遒荷澤裏。塞外征夫戍遼西，閨中孤婦怨睽携。容華銷歇爲秋暮，心事相違多慘悽。觀落葉，斷入腸，淮南木葉雜雁翔。對此長年悲，含情多所思。吁嗟潘嶽興，感歎淚空垂。秋云晚，無物不蕭條，坐見寒林落葉飄。,嵯峨天皇二,0,0.74112468957901
【寒下曲】百戰功多苦邊塵，沙場萬里不見春。漢家天子恩難報，未盡兇奴豈顧身。,嵯峨天皇二,0,0.74112468957901
【見老僧歸山】道性本來塵事遐，獨將衣鉢向菸霞。定知行盡秋山路，白雲深處是僧家。,嵯峨天皇二,0,0.74112468957901
【和藤是雄舊宮美人入道詞】遁世明皇出帝幾，移居舊邑遣歲時。忽從此地昇雲後，唯有空居戀寵姫。訪道初停羅綺艶，剃頭新作比丘尼。嬌心欲識乖華縛，弱體那堪著草衣。山殿風聲秋梵冷，漢宮月色曉禪悲。焚香持誦寒林寂，坐向蒼天怨別離。,嵯峨天皇二,0,0.7411247491836548
【和藤是雄春日過安禪舊院】禪子歸真炎涼變，空山獨閉應禪扃。草堂空駐松蘿月，石室翻罷了義經。護法鬼神何日會，隨緣猿鳥竟誰聽。道心拭淚禮遺跡，何恨化身不久停。,嵯峨天皇二,0,0.74112468957901
【與海公飲茶送歸山】道俗相分經數年，今秋晤語亦良緣。香茶酌罷日云暮，稽首傷離望雲菸。,嵯峨天皇二,0,0.74112468957901
【和惟逸人春道、秋日臥疾華巖 山寺精舍之作】絕頂華嚴寺，雲深溪路遥。道心登靜境，真性隔塵囂。閱臘禪庭柏，觀空法界蕉。天花流邃澗，香氣度菸霄。風竹時開合，鐘聲曉動搖。傳經山月下，羸病轉寥寥。,嵯峨天皇二,0,0.74112468957901
【春日過山寺、觀菩薩舊壇】禪扃閉雲春山寒，林下苔封萬古壇。菩薩化身滅後事，空餘歲月白雲殘。,嵯峨天皇二,0,0.74112468957901
【問淨上人疾】聞公暫病臥山房，空報鐘聲不上堂。道性如思幽客問，須療身是真藥王。,嵯峨天皇二,0,0.74112468957901
【寄淨公山房】古寺從來絕人蹤，吾師坐夏老雲峯。幽情獨臥秋山裏，覺後恭聞五夜鐘。,嵯峨天皇二,0,0.74112468957901
【和御製聞右軍庶曹入道、簡大將軍良公】伊昔邊頭侠少年，今爲末將禁庭前。歸心厭俗兵戈罷，仰拜彤闥謝皇天。塵衣已替薜蘿衲，道性初寒楊柳綿。古寺莓苔新跡破，草堂磬梵舊聲傳。對境持齋宜野果，觀空鑪氣和山菸。雖逢聖代多雨露，別是素懷奉金仙。,嵯峨天皇二,0,0.74112468957901
【和良將軍題瀑布下蘭若、簡清 大夫之作】瀑布一邊一山寺，高車訪道遠追尋。空堂望崖銀河發，古殿看谿白虹臨。霧雨灑來霑鑪氣，雷風噴怒亂鐘音。澹肢僧臘流懸水，盥漱獨行禪定心。,嵯峨天皇二,0,0.74112468957901
【和惟上人春道晚聽山磬】黃昏聲發菸霄中，點點悠揚帶山風。林下暗堂臥聽磬，禪心觀念法皆空。,嵯峨天皇二,0,0.7411247491836548
【早春】玉律三陽始，年芳萬里生。山晴消片雪，地暖動羣萌。色微沙嶼草，哢澀柳園鶯。唯有歸飛雁，聯聯向北聲。,嵯峨天皇二,0,0.74112468957901
【早春觀打毬】芳春菸景早朝晴，使客乘時出前庭。廻杖飛空疑初月，奔毬轉地似流星。左擬右承當門競，分行羣踏亂雷聲。大呼伐鼓催籌急，觀者猶嫌都易成。,嵯峨天皇二,0,0.7411247491836548
【春日作】閏是新正後，陽春二月時。庭蘭萌稚葉，窓柳亂輕絲。花色風初暖，鶯聲日漸遲。春來傷節候，幽興復熙熙。,嵯峨天皇二,0,0.74112468957901
【見滋貞主春日病起】辭闕沈疴久，別來秋復春。賴逢陽氣煦，喜見更生人。,嵯峨天皇二,0,0.74112468957901
【和藤朝臣春日送前尚書秋公歸病作】闕下新辭祿，都門舊一疎。幽情吟招隱，孤興賦閑居。菸景春深色，羣萌雪盡餘。夜來琴酒意，松月曉窓虛。,嵯峨天皇二,0,0.7411246299743652
【閑庭早梅】庭前獨有早花梅，上月風和滿樹開。純素不嫌幽院寂，濃香偏是犯窓來。纖纖枯幹知初暖，片片寒葩委舊苔。自恨無因佳麗折，徒然老大野人栽。,嵯峨天皇二,0,0.74112468957901
【和菅清公春雨之作】崇朝雲氣暗，密雨泛春空。京洛囂塵斂，章臺夕影濛。懸珠新古樹，含潤短脩叢。芳澤被羣物，鶯花二月中。,嵯峨天皇二,0,0.74112468957901
【老翁吟】世有不羈一老翁，生來無意羨王公。人間忘卻貧兼賤，醉臥芳林花柳風。,嵯峨天皇二,0,0.74112468957901
【鞦韆篇】幽閨人，妝梳早。正是寒食節，共憐鞦韆好。長繩高繫芳枝，窈窕翩翩仙客姿。玉手爭來互相推，纖腰結束如鳥飛。初疑巫嶺行雲度，漸似洛川回雪歸。春風吹休體自輕，飄颻空裏無厭情。佳麗以鞦韆爲造作，古來唯惜春光過清明。蹋雲雙履透樹著，曳地長裾掃花卻。數舉不知香氣盡，頻低寧顧金釵落。嬋娟嬌態今欲休，攀繩未下好風流。教人把著忽飛去，空使伴儔暫淹留。西日斜，未還家，此節猶傳禁火，遂無燈月爲燈。鞦韆樹下心難歇，欲去踟蹰竟不能。,嵯峨天皇二,0,0.74112468957901
【聽早鶯、示惟山人春道】春歸物色早鶯飛，曉哢初歸人不歸。寂寂空房無與聽，春寒獨恨薜蘿幃。,嵯峨天皇二,0,0.74112468957901
【和滋貞主城外聽鶯簡前藤中 納言之作】邃谷黃鶯無儔侶，冬天不語在荒林。年來更遇陽春候，澀啼一喚舊知音。,嵯峨天皇二,0,0.74112468957901
【九日翫菊花篇】泬寥兮旻穹，蕭索兮涼風。潦行收兮池沼潔，籜稍殞兮林莽空。菊之爲草兮，寒花露更芳，自分獨遲遇重陽。弱幹扶疎被曲丘，柔條婀娜影清流。綠葉雲布朔風滸，紫蒼星羅南雁翔。逸趣此時開野宴，登高遠望坐花院。翫菊花，菊花韡黃，粉葩寂寂無人見。獨携菊酒攄情素，久□幽棲少與晤，花開花落秋將暮，秋去秋來人復故。人物蹉跎皆變衰，如何仙菊笑東籬。看花縱賞機事外，閑興攀花令節宜。盈把陶令，稱美鍾生，吾與二人愛晚榮。古今人共味，能除癘然延齡。,嵯峨天皇二,0,0.74112468957901
【山夜】移居今夜薜蘿眠，夢裏山雞報曉天。不覺雲來衣暗溼，即知家近深溪邊。,嵯峨天皇二,0,0.7411247491836548
【山居驟筆】孤雲秋色暮蕭條，魚鳥清機復寂寥。欹枕山風空肅殺，橫琴谿月自逍遥。僻居人老文章拙，幽谷年深鬢髮凋。蘿戶閉來無一事，莫言吾侶隱須招。,嵯峨天皇二,0,0.74112468957901
【良納言秋山閑飲】遁世雲山裏，秋深掩敝廬。谿厨作酌濁，野院且焚枯。詠興逍遥事，琴聲語笑餘。欣將軒冕客，倶醉晚林虛。,嵯峨天皇二,0,0.74112468957901
【青山歌】青山峻極兮摩蒼穹，造化神功兮勢轉雄。飛至嶔崟兮帖屏峙，層巒廻互兮春氣融。朝噴雲兮暮吐月，風蕭蕭兮雨濛濛。乍暗乍晴一旦變，凝菸積翠四時同。神仙結閣，仁智棲託。或冥道而窅映，或晦跡以寂寞。林壑花飛春色斜，登臨逸興意亦賒。甚幽至險多詭獸，離俗遠塵絕囂譁。此地遨遊身自老，老來煢獨宿懷抱。夜深苔席松月眠，出洞孤雲到枕邊。,嵯峨天皇二,0,0.74112468957901
【奉和舊邑對雪】舊邑同雲起，春天雪尚飘。含輝臨素扇，呈瑞滿冥霄。陰階飛更積，陽砌結還消。郢曲能安和，羞歌下里調。,嵯峨天皇二,0,0.74112468957901
【除夜】欲眠不眠坐除夜，雲天此夜秀芳春。啓祥孤燭迎獻節，遁世詩情放隱倫。山雪暮光寒氣盡，庭梅曉色暖菸新。生涯已見流年促，形影相隨一老身。,嵯峨天皇二,0,0.74112468957901
【清涼殿畫壁山水歌】良畫師，能圖山水之幽奇。目前海起萬里闊，筆下山生千仞危。陰雲濛濛長不雨，輕菸冪冪無散時。蓬萊方丈望悠哉，五湖三江惟沿洄。淼漫濤如隨風忽，行船何事往復來。飛壁㟞巘垂蘿薜，會巖盤屈衣莓苔。嶺上流泉聽無響，潺湲觸石落谿隈。空堂寂寞人言少，雜樹朦朧暗昏曉。松下羣居都仙，嶼不語意猶眇。度歲橫琴誰奏曲，經年垂釣未得魚。駐眼看知丹青妙，對此人情興有餘。盡勝真花咲冬春，四時常悋世間人。,嵯峨天皇二,0,0.74112468957901
【和野評事旅行吟】久戍君爲客，幽居我作翁。旅愁如可話，相待北山中。,嵯峨天皇二,0,0.7411247491836548
【漁歌五首】江水渡頭柳亂絲，漁翁船上菸景遲。乘春興，無厭時，求魚不得帶風吹。,嵯峨天皇二,0,0.74112468957901
【（同二）】漁人不記歲時流，淹泊沿洄老棹舟。心自放，常狎鷗，桃花春水帶浪遊。,嵯峨天皇二,0,0.74112468957901
【（同三）】青春林下度江橋，湖水翩翻入雲霄。菸波客，釣舟遥，往來無定帶落潮。,嵯峨天皇二,0,0.74112468957901
【（同四）】谿邊垂釣奈樂何，世上無家水宿多。閑酌醉，獨棹歌，浩蕩飄颻帶滄波。,嵯峨天皇二,0,0.74112468957901
【（同五）】寒江春曉片雲晴，兩岸花飛夜更明。鱸魚膾，蕁菜羹，飡罷酣歌帶月行。,嵯峨天皇二,0,0.74112468957901
【書懷賜有智子公主】忝以文章著國家，莫將榮樂負菸霞。即今長抱幽貞志，無事終須歲華。,嵯峨天皇二,0,0.74112468957901
【哭澄上人】吁嗟雙樹下，攝化契如如。惠遠名猶駐，支公業已虛。草深新廟塔，松掩舊禪居。燈焰殘空坐，香菸繞像爐。蒼生橋梁少，緇侶律儀疎。法體何久住，塵心傷有餘。,嵯峨天皇二,0,0.74112468957901
【失題】深山居住振奇名，冰玉顏容心轉清。世上草書言爲聖，天縱不謝張伯英。暫乘雲嶺一念隙，書得綾羅四帖屏。初見筆精鸞鳳體，倩看墨妙虬龍形。高峯墜石未動地，絕澗長松豈揚聲。亂點乍疑舞鶴起，赴湘聯似旅雁行。花苑正開春日色，月天遍照秋夜明。對此觀者目眩曜，共賞草書咲丹青。絕妙藝能不可測，二王沒後此僧生。既知風骨無人擬，收置祕府最開情。,嵯峨天皇二,0,0.74112468957901
【哭海上人】得道高僧冰玉清，乘杯飛錫度滄溟。化身住世何能久，塵界空留惠遠名。緇侶古來以爲樂，凡夫徒自感傷情。戒珠俄爾沈逝水，心印付誰雲嶺行。遺草能誇王怛駿，舊章寧謝馬長卿。蓮宮猶擊羅浮磬，香閣無翻貝葉經。歲晚禪林搖落□，涼天苦月照墳扃。從此津梁長已矣，魂兮何處救蒼生。,嵯峨天皇二,0,0.74112468957901
【山霽喜春】夕陽山影穿窓入，幽澗泉聲向戶飛。,嵯峨天皇二,0,0.74112468957901
【九月九日侍燕神泉苑、各赋一物、得秋露、應製】蓐收警節秋云老，百草初腓露已凄。池際凝荷殘葉折，岸頭洗菊早花低。未央闕側承雙掌，長信宮中起隻啼。謬忝恩筵何所賦，晞陽湛湛被羣黎。,淳和天皇,0,0.74112468957901
【秋晚侍內殿宴】季序將除風既冷，禁垣木葉共含秋。當時聖主賜霑澤，不測鴻恩分外優。舞態近從看處變，歌聲遥入聽中留。微臣荷德良無力，但壽天基獻山丘。,淳和天皇,0,0.74112468957901
【奉和春日遊獵、日暮宿江頭亭子、應製】二月平皋春草淺，千乘犯曉出城中。鶉驚遥似星光落，兎盡還疑月影空。含暗征船唯見火，聯霄浦樹豈分紅。今朝聖恩期何得，不異周王獵渭風。,淳和天皇,0,0.74112468957901
【奉和江亭曉興、呈左神策清藤將軍】我后巡方春日晚，回鑾駐蹕次江亭。水流長製天然帶，山勢多奇造化形。岸上松聲眠裏雨，舟中火色望前星。菸霞欲曙雞潮落，歸雁羣鳴起廻汀。,淳和天皇,0,0.74112468957901
【駕幸南池、後日簡大將軍】南池葉暗帷初密，聖主追涼過小臣。此地從來天臨處，林花再得遇陽春。蕪蹊更輾先時跡，舊構還成昔日新。海嶽鴻恩何以報，願當粉骨化灰塵。,淳和天皇,0,0.74112468957901
【春日嵯峨山院、探得廻字、應製】嵯峨之院埃塵外，乍到幽情興偏催。鳥囀遥聞緣階壑，花香近得抱窓梅。攅松嶺上風爲雨，絕澗流中石作雷。地勢幽深光易暮，鑾輿且待莫東廻。,淳和天皇,0,0.74112468957901
【夏日左大將軍藤原朝臣閑院納涼、探得閑字、應製】此院由來人事少，況乎水竹每成閑。送春薔棘珊瑚色，迎夏莓苔玳瑁斑。避暑追風長松下，提琴擣茗老梧間。知貪鸞駕忘囂處，日落西山不解還。,淳和天皇,0,0.74112468957901
【秋日冷然院新林池、探得池字、應製】君王本自耽幽趣，泉石初看此地奇。積水全含湖裏色，重巖不謝峽中危。徑栽晚竹春餘粉，歲淺新林未拱枝。景物仍堪遊聖目，何勞整駕向瑶池。,淳和天皇,0,0.74112468957901
【秋夕南池亭子臨眺】池亭氣冷秋風度，吹入波心亂水文。明月東山看漸出，莫愁白日巖頭曛。,淳和天皇,0,0.74112468957901
【餞美州掾藤吉野、得花字】今宵倏忽言離別，不慮分飛似落花。莫怨白雲千里遠，男兒何處是非家。,淳和天皇,0,0.7411247491836548
【臥中簡毛學士】今年有閏春猶冷，不解韶光著砌梅。風夜忽聞窓外馥，臥中想得滿枝開。,淳和天皇,0,0.74112468957901
【扈從梵釋寺、應製】君王機暇倦炎熱，午後尋真幸日宮。四五老僧迎鳳輦，久除有結意恆空。飛栈樹杪排雲過，危磴巖頭拂霧通。瞻仰尊容纏網盡，還疑自入鷲峯中。,淳和天皇,0,0.7411247491836548
【夏日賦雨裏梅】庭梅入夏帷初暗，夕雨時霑葉復低。不辭實重枝將折，預恨無人迨七兮。,淳和天皇,0,0.74112468957901
【聞右軍曹貞忠入道、因簡大將軍良公】久厭輪廻多苦事，遥思聽法鷲峯中。昨朝劍戟陪丹闕，今夕僧衣向花宮。苔蘚密間乏塵垢，松杉攅處有清風。芭蕉疎衲新慣著，貝葉真經誦未工。山霧始開無明氣，谿泉欲洗夢心聲。夜來坐念因緣理，了得皆空空亦空。,淳和天皇,0,0.74112468957901
【扈從梵釋寺、應製】君王機暇倦夏日，午後尋真幸龍宮。四五老僧迎鳳輦，形如槁木心恆空。飛棧樹杪踏雲過，石磴巖頭拂壇通。不待緣終象法盡，而今此處仰世雄。,淳和天皇,0,0.7411247491836548
【閑庭對雪】玄雲聚萬嶺，素雪颺宮中。帶溼還凝砌，無聲自落空。奪朱將作白，矯異實作同。閑坐獨經覽，紛紛道不窮。,仁明天皇,0,0.74112468957901
【惜秋翫殘菊、得芳字】金風吹起欲終處，殘菊前檐堪愛芳。何事殷勤今夜翫，明年此節示愚王。,宇多天皇,0,0.74112468957901
【見右丞相獻家集】門風自古是儒林，今日文華皆盡金。唯詠一聯知氣味，況聯三代飽清吟。琢磨寒玉聲聲麗，裁制餘霞句句侵。更有管家勝白樣，從茲抛卻匣塵深。〈平生所愛白氏文集七十卷也、今以首家故、不復開帙〉,醍醐天皇,0,0.74112468957901
【春色伴花來】結託嬌容爲益者，合和喜氣豈香同。知音兼待遷喬烏，媒介須憑解凍風。,醍醐天皇,0,0.74112468957901
【停盃看柳色】引手暫留鸚鵡翅，回眸遥望麴塵絲。閑携賢聖那抛卻，緩報枝條不日持。,醍醐天皇,0,0.74112468957901
【梅近香入牖】和雨洗時香更烈，暖風吹處氣□長。琉璃屛薄雖相隔，翡翠簾疎亦不妨。,醍醐天皇,0,0.74112468957901
【亭子院吳山千葉蓮】緣何更覓吳山曲，便是吾君座下花。,醍醐天皇,0,0.7411247491836548
【初冬即事】四時寥落三分減，萬物蹉跎過半凋,醍醐天皇,0,0.74112468957901
【內宴翫半開花】醉中賞翫欲其奈，未得將心地忍之。,醍醐天皇,0,0.74112468957901
【觀射寄左親衛將軍】暮春十四日，競射用意成。左近一射手，戴雪不屑晴。趨自違例路，拘幕幾經營。醉酣振寒立，見者感老兵。又有異體者，名號爲最明。野鎚誰得辨，蝦蟆尤耐驚。未知射場所，立定簷溜程。所射沙與土，矢取危慮生。退還先申障，即知有婉情。念矢含咳發，厭術憑真行。罰酌令醉冷，空矢惡持平。納尊欲墮水，唯笑劣音聲。,村上天皇,0,0.7411246299743652
【宮鶯囀曉光】粉閣夢驚傳好哢，紅窓燈盡送嬌音。霧濃緩語園花底，月落高歌御柳陰。,村上天皇,0,0.74112468957901
【草木動秋聲】響冷花翻□浦雪，韻寒葉灑洞庭波。幽蘭合曲徒煩聽，折柳變音不肯知。,村上天皇,0,0.7411247491836548
【高天澄遠色】雲收猶勝吳藍染，菸盡初看漢月遥。野鶴一沖晴後失，塞鴻數點望中消。,村上天皇,0,0.74112468957901
【雨添山氣色】滴施少室今朝黛，灑改終南舊日顏。染盡攅峯殘雪後，點來孤岫暮雲間。,村上天皇,0,0.74112468957901
【風意催花新】吹似有期梅樹雪，扇應結契杏園霞。動來素艶聲雖緩，養出紅妝力尚加。,村上天皇,0,0.74112468957901
【雪裏覓梅花】雲山宿艶尋難得，庾嶺寒妝半不真。含素雖迷千片影，趁香欲折一枝春。,村上天皇,0,0.74112468957901
【霜天聞夜鶴】應傳紫蓋片嵐急，如報華亭孤月寒。響入綠琴絃共怨，聲來玉枕夢空殘。,村上天皇,0,0.74112468957901
【樹近聞鶯囀】占棲春語箏中混，喚友曉聲枕上傳。花底舌驚妝閣聽，枝間影破綺窓眠。,村上天皇,0,0.74112468957901
【曉風驚早梅】拂窓一種新妝映，動朶千重宿雪斜。好是剪刀功最早，莫教羌笛響相加。,村上天皇,0,0.74112468957901
【長歌惜春意】動塵響恨韶光盡，貫玉聲愁夜漏繁。白雪難堪節先促，黃鶯欲到曲倶喧。,村上天皇,0,0.74112468957901
【塞雁隨風遠】陣影半經胡塞斷，櫓聲猶過洞庭遥。驅將萬里書難寄，唯送一行字欲消。,村上天皇,0,0.74112468957901
【嶺高松更疎】綠老危巖穿露色，韻寒絕頂帶嵐音。凌霄野鶴便棲蓋，彈月山人未辨琴。,村上天皇,0,0.74112468957901
【寒梅結早花】漸薰臘雪新封裏，偸綻春風未扇先。,村上天皇,0,0.74112468957901
【池上初雪】翅似得羣棲浦鶴，心應乘興棹舟人。,村上天皇,0,0.74112468957901
【林香雨發梅】羌兒舊曲移殘溜，巫女別妝染曉風。,村上天皇,0,0.74112468957901
【成行寒雁去】驚弓斜避三更月，引櫓遥過萬里雲。,村上天皇,0,0.7411246299743652
【寒夜撫鳴琴】寡鶴怨長夢自斷，寒烏啼苦漏猶深。,村上天皇,0,0.74112468957901
【清夜月光多】偶迎清夜引良朋，滿月光多空碧澄。入牖家家添粉黛，照軒處處混華燈。山川一色天涯雪，鄉國幾程地面冰。席上英纔宜露膽，由來諷諭附詩能。,一条天皇,0,0.7411246299743652
【初蝉纔一聲】五月云來感自侵，初蝉纔報一聲吟。韻慵誰有重傾耳，響止空催再聽心。岸柳綠前驚欲認，宮槐風底失何尋。此時莫道天功淺，三伏夏闌滿禁林。,一条天皇,0,0.74112468957901
【七夕佳會風爲使】靈匹佳期素在斯，涼風爲使去來儀。感通鵲翅成橋路，韻訪龍蹄促駕崖。且託歡情飄至報，追傳別恨咽中知。一從蘋末迎秋起，念化自慙未得移。,一条天皇,0,0.7411247491836548
【瑶琴治世音】初識瑶琴佳趣饒，契唯治世思猶遥。無爲化出南風曲，有道心聞子野調。撫似養民聲更理，張如布政操相邀。從施樂府清絃上，至德深仁幾聖朝。,一条天皇,0,0.7411247491836548
【書中有往事】閑就典墳送日程，其中往事染心情。百王勝躅開篇見，萬代聖賢展卷明。學得遠追虞帝化，讀來更恥漢文名。多年稽古屬儒業，緣底此時不泰平。,一条天皇,0,0.7411247491836548
【又】萬機餘暇閱書程，自省還傷治世情。鑑古多慙無聖德，當時又歎不皇明。志深縱樂先賢道，性拙寧同往哲名。神筆雄文何比我，彼臨學海浪猶平。,一条天皇,0,0.74112468957901
【秋色雨後添】翠花漸綻含霑裏，丹葉彌濃向霽辰。□卷疎陰山面織，霧開芳艶野邊新。,一条天皇,0,0.74112468957901
【風高秋色來】驅自孤雲林葉脆，扇於殘霧野花開。吳江景氣追聲倍，楚嶺光陰被韻催。,一条天皇,0,0.74112468957901
【秋意在山水】一認漁舟浸明月，更尋隱徑領商飆。霧開嶺面足相望，波卷洞庭初得邀。,一条天皇,0,0.74112468957901
【宮槐有秋意】玉砌望前飛索索，碧窓聽裏脆悠悠。枝疎禁月影猶苦，葉落商風聲尚幽。,一条天皇,0,0.7411247491836548
【月影添秋思】雲收萬里村砧動，霧卷五更禁漏長。城柳葉疎晴後影，洲蘆花冷曉來望。,一条天皇,0,0.74112468957901
【花鳥思春輝】素期麗日滿園艶，長契芳時辭谷音。妝脆應嫌迎易謝，歌清還恨暮難尋。,一条天皇,0,0.74112468957901
【閑中得詩境】垂拱俗猶遺逸韻，無爲居定振清吟。微微摛藻初分句，緩緩次詞日作林。,一条天皇,0,0.74112468957901
【春色伴花來】杏園媚景將妝信，梅嶺韶光被艶催。芳意淺深應誘引，妍姿多少作良媒。,一条天皇,0,0.74112468957901
【晴螢穿竹見】翠箔菸龍秋耿耿，碧雲星透曉煌煌。藏蕤影底飛猶映，蕭瑟聲中暎未藏。,一条天皇,0,0.74112468957901
【秋多視聽中】木落草衰殘色透，蟲吟雁叫曉聲通。月明只對蕭蕭思，霧□幾驚颯颯風。,一条天皇,0,0.7411247491836548
【望春花景暖】廻眸翠柳如菸處，極目紅桃似火時。遠樹風來雲尚宿，深林日照蠟還滋。,一条天皇,0,0.74112468957901
【披襟對初月】拂是任風褰箔裏，乘應收汗上樓腸。雲羅不隔入懷色，霧縠未重攀景妝。,一条天皇,0,0.74112468957901
【秋近調鳴琴】商風曉響豫隨手，明月夕彈先動心。韻脆且爲思曲律，律移定有斷腸音。,一条天皇,0,0.74112468957901
【高花出迥樓】接瓦殘妝含露媚，隔薨脆危拂霞紅。半分濃艶上階月，纔送芬芳過檻風。,一条天皇,0,0.74112468957901
【秋花次第開】榮枯大底任園露，早晚由來屬野菸。,一条天皇,0,0.74112468957901
【所貴是賢纔】殷帝詔嚴郊野月，周文禮厚渭陽風。,一条天皇,0,0.74112468957901
【落葉埋泉石】山雲秋後隔霜觸，野客朝來穿錦斟。,後三条天皇,0,0.74112468957901
【仙家菊新殘】境傳方術長看雪，籬隔乾坤豈怕霜。,後三条天皇,0,0.74112468957901
【賜學士實政赴任】州民縱作甘棠詠，莫忘多年風月遊。,後三条天皇,0,0.74112468957901
【侍宴】皇明光日月，帝德載天地。三纔並泰昌，萬國表臣義。,大友皇太子,0,0.7411246299743652
【述懷】道德承天訓，鹽梅寄真宰。羞無監撫術，安能臨四海。,大友皇太子,0,0.74112468957901
【山齋】塵外年光滿，林間物候明。風月澄遊席，松桂期交情。,河島皇子,0,0.74112468957901
【春苑言宴】開衿臨靈沼，遊目步金苑。澄清苔水深，晻曖霞峯遠。驚波共絃響，哢鳥與風聞。羣公倒載歸，彭澤宴誰論。,大津皇子,0,0.74112468957901
【遊獵】朝擇三能士，暮開萬騎筵。喫臠倶豁矣，傾盞共陶然。月弓輝谷裏，雲旌張嶺前。曦光已隱山，壯士且留聯。,大津皇子,0,0.74112468957901
【臨終】金烏臨西舍，鼓聲催短命。泉路無賓主，此夕離家向。,大津皇子,0,0.74112468957901
【述懷】天紙風筆畫雲鶴，山機霜杼織葉錦。,大津皇子,0,0.74112468957901
【奉和巫山高】巫山高且峻，瞻望幾岧岧。積翠臨蒼海，飛泉落紫霄。微雲朝晻曖，宿雨夕飄颻。別有曉猿斷，寒聲古木條。,有智子內親王,0,0.74112468957901
【奉和關山月】皎潔關山月，流光萬里明。懸珠露葉淨，臨扇霜華淸。寒雁晴空斷，孤猿曉峽鳴。那堪空閣妾，未慰相思情。,有智子內親王,0,0.74112468957901
【奉和春日作】近來風日麗，萬物奢春光。餘雪落梅院，遊絲垂柳塘。菸輕新草綠，林暖早花芳。鴻雁初遵渚，歸飛向朔方。,有智子內親王,0,0.74112468957901
【賦新年雪裏梅花】春光初動寒猶緊，一株梅花雪裏開。想像宮中嬋娟處，暗知花鳥稍相催。,有智子內親王,0,0.74112468957901
【奉和除夜】幽人無事任時運，不覺蹉跎歲月除。曉燭半殘星色盡，寒花獨笑雪光餘。陽林菸暖鳥聲出，陰澗冰開泉響虛。故匣春衣終夜試，朝來可見柳條初。,有智子內親王,0,0.74112468957901
【山齋赋初雪】朔氣三冬緊，寒花千里飛。班姫亡扇色，孫子得書輝。澗曉猿無嘯，林春鳥不依。野途采薪者，還識薄羅衣。,有智子內親王,0,0.74112468957901
【奉和漁歌二首】白頭不覺何老人，明時不仕釣江濱。飯香稻，炰紫鱗，不欲榮華送吾真。,有智子內親王,0,0.7411248087882996
【（同二）】春水洋洋滄浪清，漁翁從此獨濯纓。何鄉里，何姓名，潭裏閑歌送太平。,有智子內親王,0,0.74112468957901
【奉和聖製江上落花詞】本自空傳武陵溪，地體幽深來者迷。今見河陽一縣花，花落紛紛接菸霞。孤嶼芳菲薄晚暉，夾岸飄颻前後飛。歷覽江村花猶古，經過民舍人復稀。對雜花，雜花猶未歇，桃花李花一段發。倏忽帶風左右度，須臾攀折日將暮。歷亂香風吹不止，湖程彩浪無數起。看落花，落花作雪滿空裏，空裏飛散投江水。可憐漁翁花中廻，可憐水鳥蘆裏哀。唯有釣船鏡中度，還疑槎客與天來。,有智子內親王,0,0.74112468957901
【春日山莊、勒塘光行蒼】寂寂幽莊水樹裏，仙輿一降一池塘。棲林孤鳥識春澤，隱澗寒花見日光。泉聲近報初雷響，山色高晴暮雨行。從此更知恩顧渥，生涯何以答穹蒼,有智子內親王,0,0.74112468957901
【聞彈琴】相如昔挑文君得，莫使簾中子細聽。,惟喬親王,0,0.74112468957901
【詠史得梁孝王】鄒枚散後平臺靜，空遣春風只斷腸。,是貞親王,0,0.74112468957901
【遠久良養生方】塢塞上，龜山傍。柴扉門，竹編墻。松有整，石有牀。前有樹，後有篁。春之色，秋之光。花漠漠，月蒼蒼。鶯百囀，雁一行。曉之興，晚之望。雲渺渺，水茫茫。詩兩韻，琴一張。其苞何，橘飽霜。彼摘何，葵向陽。薇一箧，笋一筐。膾一筋，酒一觴。臥而睡，起彷徨。荷露氣，桂風香。癡王湛，慵嵆康。任行樂，入坐忘。擯俗地，無何鄉。心自得，壽無疆。,兼明親王,0,0.74112468957901
【憶龜山二首、效江南曲體】憶龜山，龜山久往還。南谿夜雨花開後，西嶺秋風葉落間。豈不憶龜山。,兼明親王,0,0.7411246299743652
【（同二）】憶龜山，龜山日月閑。衝山清景機關遠，要路紅塵毀譽班。豈不憶龜山。,兼明親王,0,0.74112468957901
【天元四年夏和小童傷亡之詩】無花無柳又稀鶯，慵睡慵興任日傾。池藕四廻舒葉色，林鴉幾許引雛聲。撫桐未慰孫枝思，養筍難堪母竹情。懷舊心肝何復苦，被催詞客數篇成。,兼明親王,0,0.74112468957901
【花錦不須機】風刀裁剪盈箱暖，雨縷織添滿幅新。潤色唯期溫樹露，榮華未曳故園塵。支持碎彩難憑石，洗出濃妝豈待鱗。北院庭忙終是俗，西施衣冷卻非真。河陽縣邑皆應富，桃浦漁樵合敢貧。文憶遥通菸塞地，香嫌深濯暮江津。,兼明親王,0,0.74112468957901
【禁庭被種竹、偶述鄙懷、呈諸好事】迸筍纔抽鳴鳳管，蟠根猶點臥龍文。清涼秋月曾承露，和暖春天始拂雲。,兼明親王,0,0.74112468957901
【夜月似秋霜】二八秋天望漢河，月如霜色夜更過〈見作文大體〉。欲和豐嶺鐘聲否，其奈華亭鶴警何〈見朗詠〉。,兼明親王,0,0.74112468957901
【庭前紅梅】有色易分殘雪底，無情難辨夕陽中。,兼明親王,0,0.74112468957901
【感懷】載鬼一車何足畏，棹巫三峽未爲危。,兼明親王,0,0.74112468957901
【秋水落芙蕖】落流濃色秋風脆，打岸寒聲晚浪香。,兼明親王,0,0.74112468957901
【三月盡】花落鶯啼携未別，登山臨水送將歸。,兼明親王,0,0.74112468957901
【霜閨落葉多】寒鞭驅去紅難駐，曉刃裁來錦不完。,兼明親王,0,0.7411247491836548
【池亭作】墻中風景無塵網，門外菸霞任雀羅。,兼明親王,0,0.74112468957901
【题山齋壁】遲暮交親雲意淡，在朝故舊醴香濃。,兼明親王,0,0.74112468957901
【感戶部尚書致仕】馬嘶反櫪精神舊，鶴老歸田鬢髮新。,兼明親王,0,0.74112468957901
【花木被人知】年齡稍邁減詩情，被誘鄒枚一句成。應笑久抛風月賞，桃李之外忘花名。,具平親王,0,0.74112468957901
【四月八日灌佛詩】香湯灌佛喜還悲，沒後重看出世時。願以今朝供一絕，每逢花月解吟詩。,具平親王,0,0.74112468957901
【秋花先秋開】一畝家園映夕陽，秋花驚見先秋芳。紅顏且笑雖侵熱，粉艶猶含欲待涼。子月齊名傳早艶，南風越職領新妝。多年相對還添恨，叢上露疑鬢上霜。,具平親王,0,0.74112468957901
【早秋赋秋從簟上生】秋至微涼未足驚，初從簟上漸應生。 一身暑氣施未去，八尺商風展得清。曉後彌知菸竹滑，日中更愛露華瑩。炎天與汝相親久，莫恨秋深月自輕。,具平親王,0,0.74112468957901
【遥山斂暮菸】廻望四山向暮程，紅菸斂盡遠空晴。溪東唯任殘陽照，嶺上何妨滿月生。紈扇抛來青黛露，羅帷卷卻翠屏明。秋深眼路無纖靄，其奈香鑪舊日名。,具平親王,0,0.74112468957901
【過秋山】清晨聯轡伴樵歌，漸上青山逸興多。松嶠菸深迷晚暮，石梁霜滑倦嵯峨。林間尋路踏紅葉，巖畔側身攀綠蘿。三叫寒猿傾耳聽，一行斜雁拂頭過。長安日近望難辨，碧落雲晴仰可摩。莫道登臨疲跋涉，人間險咀甚山河。,具平親王,0,0.74112468957901
【贈心公古調詩】少日受君業，長年識君恩。不嫌我纔拙，頻垂師訓惇。交情深淡水，操行染蘭蓀。秋同開月戶，春共入花園。看雪松下閣，避暑竹陰軒。結契年幾改，十五變寒溫。逐年心彌固，金石何足言。相見期終世，何似水上鴛。一面歡忘憂，不用堂北萱。君已爲儒士，對冊上龍門。丹穴招鳴鳳，滄溟驚臥鯤。風菸賞翫處，沈思琢璵璠。吟聲寒玉振，筆跡黑龍翻〈公爲內書作自書〉。氣擬相如賦，理過桓子論。韻古潘與謝，調新白將元。博達貫今古，識鑑洞乾坤。終觀身幻化，長避世囂喧。禪坐一巖戶，山深僻民村。君我相別後，漸以累晨昏。形貌猶在目，戀慕幾動魂。林中抛風景，袂上點淚痕。收淚倩思量，遠哉君心源。人皆營榮利，擾擾復惛惛。上求三公位，下欲五馬轅。夜便算財產，明也東西奔。入家憐妻妾，奉公爲子孫。晚歲方富貴，食飽而衣溫。貪欲所積集，錢帛似雲屯。奴婢曳羅綺，歡宴列罍罇。庭院山水遥，林叢錦窠繁。秋露一朝隕，長入那落燔。籠中有飽雉，豢中有肥豚。少分生前樂，萬劫後世煩。莫著夢花色，可畏邪棘蕃。雖道諸佛力，不結斷惡根。譬猶日月光，不能穿覆盆。君已割恩愛，解纓入丘樊。慈悲覆法界，戒行爲化勤。我幸出皇胤，襁褓列于藩。衣食涯分足，虛閑方寸存。生生持妙法，菩提欲攀援〈餘有生生誦持法華經、教化衆生之願〉。常隨君前後，宛如弟與昆。願共生極樂〈公在俗之日常念佛、言談之隙、臺眼唱佛號、餘同有往生之願〉，願共謁慈尊〈公與天臺源公、修位遇慈尊之業、豫適預之〉。相次入地狱，罪人盡平反。分身隨鬼畜，忽解楚痛冤。世世爲師弟，遊化生死原。處處蒙教敕，施與法喜飡。縱盡未來際，此語誓不諼。,具平親王,0,0.74112468957901
【近來播州書寫山中、有性空上人者、誦法華經爲事、寤寐不休、天臺源公、聞其高行、遠尋相見、緇素結緣者、寔繁而有徒、豫傳見諸讃聖德詩、顧身甚恨、障礙多緣、未遂頂禮、今綴拙什、聊結後緣】寂寥山中坐禪師，一乘蓮華能憶持。掌底鐵針出胎日〈上人出胎、手拳久、母怪開之、有一鐵針云〉，經中白米絕糧時。妙文暗記眠猶誦，法力冥薰貌未衰〈上人春秋 六十九、而猶有光澤〉。虱去都應身淨潔，禽馴只爲意慈悲。雖歡同代聞來久，更恨終年面拜遲。縱使眼前無見我，猶勝耳外不知誰。豈非今世述君美，便是當來讃佛詞。再拜西方通寄語，慧光早照我愚癡。,具平親王,0,0.74112468957901
【偸見左相府宇治作、有感】聞說山家素得名，風流超過漢西京。樵夫路近談王事，漁父歌閑慣雅聲。白浪頻翻秋雪亂，紅林半透暮雲橫。一吟佳句讃遊樂，初慰終年寂寞情。,具平親王,0,0.74112468957901
【偸見書中有往事御製、有感、自以次本韻】齡傾性懶學荒程，偸見天章更徵情。編次三千憑馬史，宣傳二百屬丘明。便知上聖如交語，莫道前賢但聞名。漢帝文華唐帝筆，擬於陛下蟻封平。,具平親王,0,0.7411248087882996
【奉讀重押情字御製、不堪抃舞、敬押本韻】天然未必得功程，詩帝兼容草聖情。直氣充朝星宿聚，德輝照世日居明。玉鸞寒響皆依禮，蒼雉新菸不爲名。忽戴君恩還自恥，風聲猶減漢東平,具平親王,0,0.74112468957901
【早夏陪宴、同賦所貴是賢纔、各分一字、應製】先貴賢纔非一途，功成理定不須臾。張公暫入終安漢，陸氏相傳久輔吳。至性過人宜作寶，餘輝照物重於珠。松喬莫咲風儀濫，今日新仙詣玉都。,具平親王,0,0.74112468957901
【和高禮部再夢唐故白太保之作】古今詞客得名多，白氏拔羣足詠歌。思任天然沈極底，心將造化動同波。中華變雅人相慣，季葉頹風體未訛〈我朝詞人纔子、以白氏文集爲規摸、故承和以來言詩者、皆不失體裁矣〉。再入君夢應決理，當時風月必誰過。,具平親王,0,0.7411247491836548
【唯以酒爲家】以酒爲家無所營，時時吟詠助歡情。杜康昔構容人息，陶令重來寄我生。戶牖梨花松葉裏，鄉園藍水玉山程。榜題宜號忘憂觀，一入長休毁譽聲。,具平親王,0,0.74112468957901
【和戶部尚書同賦寒林暮鳥歸】鏗鏘珠韻滿篇寒，六典沈吟及景闌。元白新情牋上出，楊班古意筆頭殘。唯應草聖妙飛墨，本自詩仙何用丹。奇字奇文看不足，還嘲彭澤與邯鄲。,具平親王,0,0.74112468957901
【戶部尚書、重賦丹字、見贈妙辭、吟詠反覆、欲龍不能、慭課庸駑、以盡餘意】瓊篇盡我曉凌寒，暫恥報詞日已闌。韻句花開堪賞翫，貞堅松老不凋殘。鼎湖早灑千行淚，金闕難供九轉丹。憶古見今猶悵望，漢文往昔示邯鄲〈來詩有天曆舊臣鮐背叟、戀恩幾許泣邯鄲之句、敘先朝之意也〉。,具平親王,0,0.74112468957901
【讀諸故人舊遊詩、有感】往年歡與當時怨，世事皆如風裏雲。今日更披舊詩見，十中五六是遺文。,具平親王,0,0.74112468957901
【題故工部橘郎中詩卷】君詩一帙淚盈巾，潘謝末流原憲身。黃卷鎮携疎牖月，青衫長帶古叢春。文華留作荊山玉，風骨消爲蒿里塵。未會茫茫天道理，滿朝朱紫彼何人。,具平親王,0,0.74112468957901
【普賢菩薩讃】普賢色像無邊除，化成白玉與黃金。欲求菩薩真實體，一切衆生一念心。,具平親王,0,0.74112468957901
【赋法華序品】四十餘年深祕法，時來欲使衆生知。先呈六瑞無人覺，唯有文珠說舊儀。,具平親王,0,0.7411248087882996
【擣衣】風底香飛雙袖舉，月前杵怨兩眉低。年年別思驚秋雁，夜夜幽聲到曉雞。,具平親王,0,0.74112468957901
【秋聲多在山】一朶蓮峯含雨暮，萬株松樹帶風寒。鹿鳴猿叫孤雲慘，葉落泉飛片月殘。,具平親王,0,0.74112468957901
【閑中秋色變】逃名林壑霜前思，請老家園雨後心。藜杖暮携苔悴地，柴扉晝掩柳疎陰。,具平親王,0,0.74112468957901
【風度諳春意】聲軟已知吹柳去，氣芳猶覺動花過。迎晴拂盡墻陰雪，解凍翻來岸曲波。,具平親王,0,0.74112468957901
【望月遠情多】清光幾處同催醉，冷色誰家亦倍愁。木落先諳湖上霄，窓明卻憶塞門秋。,具平親王,0,0.74112468957901
【歲暮思春花】千萬條寒冰岸柳，兩三葩孕雪窓梅。爭教暖雨聯宵□，又令和風逐日催。一月冬加雖未綻，上陽時至便應開。更嫌曆尾猶殘在，每見案頭欲盡哉。曉枕空夢林蝶戲，疎枝只待谷鶯來。近期李徑宵間蕊，遥契桃源浪上盃。,具平親王,0,0.74112468957901
【一醉外何求】產業不治樽側睡，窮通任命甕頭吟。飲堪消日唯提榼，富是浮雲豈惜金。,具平親王,0,0.74112468957901
【唯因酒得仙】若能對月三杯盡，何異乘雲兩翼生。席上延年勝菊水，樽前取樂擬蓬瀛。,具平親王,0,0.74112468957901
【林晚鳥爭樹】日落初投籬竹暗，□□先入岸松繁。迷占穩枝還難得，忽告枯株可足言。如覓利人趨市道，似資榮者向權門。風枝空處交翅集，菸葉深中滿耳喧。,具平親王,0,0.74112468957901
【墻上山在見】企及試望巖逕雪，頹來斜對洞房春。扇遮粉面窺雙臉，雲掩瓊娥露半輪。,具平親王,0,0.74112468957901
【露裏見紅花】眼明宿艶光華裏，腸斷餘芳潤色程。風破彩雲纏次列，醉陶紅粉步搖傾。,具平親王,0,0.74112468957901
【看山盡日坐】上樓雖厭朝雲宿，開牖兼期夕月生。閑對松蘿爲我事，獨望巖壑絕他營。,具平親王,0,0.74112468957901
【聞雁知秋暮】曉來韻怨應霜冷，南去聲忙是雨寒。欲混林頭離葉亂，自傳塞外客衣單。,具平親王,0,0.74112468957901
【橫琴對水石】偶遇清風將朗月，尤宜友尾又同聲。打苔浪助宮商響，洗笋流迷緩急程。,具平親王,0,0.74112468957901
【探笋出林遲】屡抽籬下行猶久，遍覓沙痕跡漸深。認徑來時朝露溼，滿筐歸處夕陽沈。,具平親王,0,0.74112468957901
【嶺高松更疎】橫巖影冷菸□色，拂洞枝驚鶴礙音。天霽曉殘千尺雨，山寒暮入一絃琴。,具平親王,0,0.74112468957901
【柳影繁初合】嵆宅迎晴庭月喑，陸池逐日水菸深。,具平親王,0,0.7411246299743652
【花橘】枝繫金鈴春雨後，花薰紫麝凱風程。,具平親王,0,0.74112468957901
【秋葉隨日落】逐夜光多吳苑月，每朝聲少漢林風。,具平親王,0,0.74112468957901
【入醉鄉】邑隣建德非行步，境接無何便坐忘。,具平親王,0,0.74112468957901
【失題】八葉風聲承祖業，一枝月桂作孫謀。,具平親王,0,0.74112468957901
【漫漫秋夜長】枕歌隣笛清商曲，窓對前林暗淡紅。,具平親王,0,0.74112468957901
【十五夜翫月】晝夜和同迷漏刻，乾坤洞朗照玄黃。,具平親王,0,0.7411247491836548
【暮山景氣寒】巫女嶺南行雨冷，鄭公溪北遠嵐餘。,具平親王,0,0.74112468957901
【閑居秋日暮】讀易牀頭新月色，學禪窓下遠鐘聲。,具平親王,0,0.74112468957901
【燈下言志】處身豈羨龜多智，論命還思木不材。,具平親王,0,0.74112468957901
【賦雨】綿綿秋夜蕭蕭雨，聞此誰人詩興虛。孀婦破夢聲屡苦，學徒罷睡韻猶餘。芳毫先喜菊籬溼，斜腳更愁茅屋疎。漏劑相移無臥寢，窓中閑坐對玄書。,輔仁親王,0,0.74112468957901
【見賣炭婦】賣炭婦人今聞取，家鄉過在大原山。衣單路險伴嵐出，日暮天寒向月還。白雪高聲窮巷裏，秋風增價破村間。土宜自本重丁壯，最憐此時見首斑。,輔仁親王,0,0.74112468957901
【彈琵琶】閑居親友是何物，只有琵琶曲自通。絃象四時堪調月，塵遺十葉遠傳風。秦箏更巧佳娘藝，羌笛尤宜伶客功。莫笑老來多感興，一歌三樂慕榮翁。,輔仁親王,0,0.74112468957901
【釣臺秋宴】閑見釣臺造化功，更疑美構在虛空。龍舟秋路凌波到，雷鼓晚聲渡水通。畫橋醉淵眠岸月，玉琴調妙引江風。浮遊彌忘浮生理，不識此身類曉夢。,輔仁親王,0,0.74112468957901
【花下命飲】家園寂寂思沈浮，閑對芳菲盃不休。花下最宜催醉睡，樽前誰好命春遊。亂風落蕊迷人眼，簇雪亞枝蔭我頭。料識此中多飲客，一時酌盡兩三甌。,輔仁親王,0,0.74112468957901
【尋山花】從遇韶光感易通，尋花一日到山中。林間曉露逐葩白，洞裏暮雲韜艷紅。溪鳥訪棲凌宿雪，樵夫問路向春風。枯株漸漸雖衰朽，此節芳顏歲歲同。,輔仁親王,0,0.74112468957901
【池亭翫花】池頭小閣少人事，被勸芳菲幽興驚。世上多年迷好惡，花前一日忘身名。亞技簇雪混衰鬢，殘艶伴風勞寸情。老去料知詩感減，莫嘲招客一篇成〈昨日從卯及亥、命飲之外無他興、今晚景談言此詩、少日宴遊、席有文友兩三、如入詩興、故云〉。,輔仁親王,0,0.74112468957901
【九月十三夜翫月】四年九月十三夜，月下染毫斷寸腸。雲斂初望千里雪，鬢衰空襲兩邊霜。心情先動瓊章客，容色半銷錦帳郎。塞上馬疲秋露映，江干舟去曙菸長。五株柳悴空籠影，仙架菊寒被照妝。凝睇漸知羣靄盡，秋山秋水只茫茫。,輔仁親王,0,0.74112468957901
【山寺對月】閑望白月倚闌干，古寺蕭條景趣寒。地靜更無林霧暗，天晴只有峽菸殘。坐禪室破秋霜宿，行道蹤深夜雪乾。爲對岸□孤影導，可憐雙鬢已同潘。,輔仁親王,0,0.74112468957901
【春日述懷】二月仲春景漸暄，玄談久感聖人言。黃鶯語底臨梅楥，伯勞聲中入杏園。作友只看書積案，待賓且對酒盈樽。河陽天暖花初綻，塞北地寒草未繁。臺上樂餘同李老，牀頭醉酣調桐孫。望山暫動菸霞興，在世應知虎鼠論。宿習猶催排學牖，朝眠遲足坐閑軒。宜哉斯處詩懷苦，座客皆惟出魯門。,輔仁親王,0,0.74112468957901
【春夜即事】竹戶柴門春色媚，夜深只見月光斜。夢驚暗韻廻庭水，衣染奇香落砌花。隣笛幽聲傳北里，村醪滋味驗東家。東家若贈村醪美，席上定教詩興加〈東隣有酒家、故云〉。,輔仁親王,0,0.74112468957901
【秋夜守庚申】庚申閑守尊尼父，茶菓禮成甲夜初。旅雁翥雲秋叫遠，暗蛬過雨曉聲餘。數回醉舞斷腸見，三首和歌瀝思書。叢露屡霑花叢處，獨慙蓬鬢漫羣居。,輔仁親王,0,0.74112468957901
【秋日遊池臺】池臺佳會何因緣，爽氣好時秋景初。紅蓼綠蒲皆寂寞，江楓岸柳共稀疎。虛舟論性身猶繫，古壁題詩手自書。筠簟風清閑偶詠，水軒月白久端居。違巡倒影升階客，遊泛任心戲浪魚。花席一開多感遇，誰人座右作相如。,輔仁親王,0,0.74112468957901
【秋日池亭即事】一逐幽奇風景冷，池亭深處得經過。年來年去松盈岸，江北江南蓮照波。水樹境閑人到少，藥欄日暮鳥飛多。何唯蕭索秋懷苦，滿耳歌聲笙與歌。,輔仁親王,0,0.74112468957901
【秋日林亭即事】料知林亭林下望，翰林學士又相談。芭蕉露滴殘寒雨，楊柳秋歸伴晚嵐。閑對芳罇携若下〈酒名、見白氏集〉，更□□□□江南。南軒移座獨商量，向後生涯子細諳。,輔仁親王,0,0.74112468957901
【初冬林亭眺望】林亭寂寞也幽奇，遥望天涯與地宜。睡論風情追日減，醉望霜葉送秋衰。蒼鷹一擊過寒樹，白鷺羣飛歸故池。適綴篇章吟玩處，空忘落日漸西馳。,輔仁親王,0,0.74112468957901
【秋日陶化坊亭即事】一入名區閑思量，亭臺廢盡客來稀。相門昔日稱花厩〈故老傳云、九條右相府之居也、其時人稱九條御厩、故有是句〉，民戶秋風訪竹扉。柳葉墻斜山影近，蓼花岸舊水聲微。可憐首白村中老，高捧黃㼐贈我歸。,輔仁親王,0,0.74112468957901
【秋日山家即事】山家秋暮意如何，觸物感懷逐日多。處處賦詩閑諷詠，時時扶醉獨狂歌。茅簷有月光相序，蓬鬢與霜色相和。作愍五十餘歲客，讀經功積念彌陀。,輔仁親王,0,0.74112468957901
【暮秋遊覽大井河】長河形勝在何處，見取茫茫大井流。閑坐沙邊初染筆，羣來渡口漫呼舟。低雲礙日聯峯夕，寒浪吐花敗堰秋。菱荇分叢含露立，鸕鶿曝翅遇晴休。西巖宜望頭陀路〈法林寺脩行之求路不絕、故云〉，東岸逐思羽獵遊〈古今御獵之次臨幸此地、故云〉。迢迢洛邑騎泥□，暫傾一盞慰羈愁。,輔仁親王,0,0.74112468957901
【冬日遊圓融寺】青苔紅葉幽尋地，遊蕩怪來忘俗問。灑石泉聲穿牖落，把峯雲影向檐還。杉門故路半超谷，蓬鬢餘生足望山。只有上人頭似雲，釋文誰不決疑關。,輔仁親王,0,0.74112468957901
【冬日遊大教院】一遊大教道場裏，更怪此時到五臺。石閣多年人寂寞，松門盡日鶴徘徊。守籬寒菊葩迷雪，橫澗老松朶作苔。莫笑鬢衰心懶士，時時染筆此中來。,輔仁親王,0,0.74112468957901
【遊山寺】苔壁松軒一上方，被催詩客暫彷徨。觀音堂裏秋雲紫〈此處有觀音乘紫雲之像、故云〉，極樂橋前夕日黃〈自山後至砌接長橋、其上作彌陀來迎之儀、人稱之極樂橋、故云〉。寒沼風搖荷拍浪，禪庭年舊竹穿墻。對來僧侶閑談處，縱滅罪霜添首霜。,輔仁親王,0,0.74112468957901
【山寺即事】寂寂松楹人到少，更排禪閣與僧談。山陰半溼破苔壁，水氣早寒通草庵。蘿葉滿林秋罷月，泉流驚石夜和嵐。季商景趣雖搖意，此處幽閑興不堪。,輔仁親王,0,0.74112468957901
【秋日遊古寺】境絕寺深攀又難，更抛車騎入雲端。綠蕪墻破山腰露，紅葉林遥樹影團。蓬鬓秋霜尋我點，松軒夕月向人寒。巖扉望盡三千界，岫幌思凝十六觀。嶺日半沈顏暫映，峽菸高潤跡無乾。年齡老去詞花冷，還恥羣遊感寸丹。,輔仁親王,0,0.74112468957901
【暮春遊西山古洞】松門素不厭閑人，屬望菸霞屡望春。被催啼鶯斟酒久，好携遊騎見花頻。棠梨嶺遠雲霄雪，楊柳寺深天祿塵〈山下有圓融寺、故云〉。斯處多年雖歷覽，今朝感物欲書紳。,輔仁親王,0,0.74112468957901
【水閣納涼】□□□□□□□，□□□□□□□。□□□□□□□，只歡此處會遊佳。□□□□□□□，藤杖扶身立石階。□□□□□□□，老來文藻被人埋。□□□□□□□，足忘我生素有涯。□□□□□□□，花黃雨後滿庭槐。,輔仁親王,0,0.74112468957901
【橋上落花多】洛水流間橫宿雪，天津月下渡殘春。,輔仁親王,0,0.74112468957901
【水面冰如鏡】光難鑑古春消處，背似有龍魚負程。,輔仁親王,0,0.74112468957901
【羈中風露冷】征徒旆重胡關曉，壯士衣單易水秋。,輔仁親王,0,0.74112468957901
【書懷】有琴有酒閑中樂，無喜無憂世上情。,輔仁親王,0,0.7411245703697205
【春日翫鶯梅】聊乘休暇景，人苑望青陽。素梅開素靨，嬌鶯弄嬌聲。對此開懷抱，優足暢愁情。不知老將至，但事酌春觴。,葛野王,0,0.7411246299743652
【詠孤松】隴上孤松翠，凌雲心本明。餘根堅厚地，貞質指高天。弱枝異蒿草，茂葉同桂榮。孫楚高貞節，隱居脫笠輕。,中臣大島,0,0.74112468957901
【山齋】宴飲遊山齋，遨遊臨野池。雲岸寒猿嘯，霧浦柂聲悲。葉落山逾靜，風涼琴益微。各得朝野趣，莫論攀桂期。,中臣大島,0,0.74112468957901
【春日、應詔】惠氣四望浮，重光一園春。式宴依仁智，優遊催詩人。崑山珠玉盛，瑶水花藻陳。階梅鬥素蝶，塘柳掃芳塵。天德十堯舜，皇恩霑萬民。,紀麻呂,0,0.74112468957901
【從駕、應詔】臥病已白髮，意謂入黃塵。不期逐恩詔，從駕上林春。松巖鳴泉落，竹浦咲花新。臣是先進輩，濫陪後車賓。,大神高市麻呂,0,0.74112468957901
【春日、應詔、二首】玉管吐陽氣，春色啓禁園。望山智趣廣，臨水仁懷敦。松風催雅曲，鶯哢添談論。今日良醉德，誰言湛露恩。,巨勢多益須,0,0.74112468957901
【其二】姑射遁太賓，崆巖索神仙。豈若聽覽隙，仁智寓山川。神衿弄春色，清蹕歷林泉。登望繡翼徑，降臨錦鱗淵。絲竹時盤桓，文酒乍留聯。薰風入琴臺，蓂日照歌筵。岫室開明鏡，松殿浮翠菸。幸陪瀛洲趣，誰論上林篇。,巨勢多益須,0,0.74112468957901
【遊覽山水】暫以三餘暇，遊息瑶池濱。吹臺哢鶯始，桂庭舞蝶新。沐鳧雙廻岸，窺鷺獨銜鱗。雲罍酌菸霞，花藻誦英俊。留聯仁智間，縱賞如談倫。雖盡林池樂，未翫此芳春。,犬上王,0,0.74112468957901
【望雪】無爲聖德重寸陰，有道神功輕球琳。垂拱端坐惜歲暮，披軒褰簾望遥岑。浮雲靉靆縈巖岫，驚飆蕭瑟響庭林。落雪霏霏一嶺白，斜日黯黯半山金。柳絮未飛蝶先舞，梅芳猶遲花早臨。夢裏鈞天尚易涌，松下清風信難斟。,紀古麻呂,0,0.74112468957901
【秋宴、得聲清驚情四字】明離照昊天，重震啓秋聲。氣爽菸霧散，時泰風雲清。玄燕翔已歸，寒蝉嘯且驚。忽逢文雅席，還愧七步情。,紀古麻呂,0,0.74112468957901
【春日、應詔】玉燭凝紫宮，淑氣潤芳春。曲浦戲嬌鴛，瑶池躍潛鱗。階前桃花映，塘上柳條新。輕菸松心入，囀烏葉裏陳。絲竹過廣樂，率舞洽往塵。此時誰不樂，普天蒙厚仁。,美努浄麻呂,0,0.74112468957901
【臨水觀魚】結宇南林側，垂釣北池潯。人來戲鳥沒，船渡綠萍沈。苔搖識魚在，緡盡覺潭深。空嗟芳餌下，獨見有貪心。,紀末茂,0,0.74112468957901
【三月三日、應詔】玄覽動春節，宸駕出離宮。勝境既寂絕，雅趣亦無窮。折花梅苑側，酌醴碧瀾中。神仙非存意，廣濟是攸同。鼓腹太平日，共詠太平風。,調老人,0,0.74112468957901
【元日、應詔】正朝觀萬國，元日臨兆民。齊政敷玄造，撫機御紫宸。年華已非故，淑氣亦惟新。鮮雲秀五彩，麗景耀三春。濟濟周行士，穆穆我朝人。感德遊天澤，飲和惟聖塵。,藤原史,0,0.74112468957901
【春日侍宴、應詔】淑氣光天下，薰風扇海濱。春日歡春鳥，蘭生折蘭人。鹽梅道尚故，文酒事猶新。隱逸去幽藪，沒賢陪紫宸。,藤原史,0,0.74112468957901
【遊吉野、二首】飛文山水地，命爵薜蘿中。漆姫控鶴舉，柘媛接魚通。菸光巖上翠，日影浪前紅。翻知玄風近，對翫入松風。,藤原史,0,0.74112468957901
【其二】夏身夏色古，秋津秋氣新。昔者同汾后，今之見吉賓。靈仙駕鶴去，星客乘槎逡。渚性抵流水，素心開靜仁。,藤原史,0,0.74112468957901
【七夕】雲衣兩觀夕，月鏡一逢秋。機下非曾故，梭息是威猷。鳳蓋隨風轉，鵲影逐波浮。面前開短樂，別後悲長愁。,藤原史,0,0.74112468957901
【詠美人】巫山行南下，洛浦廻雪霏。月泛眉間魄，雲開髻上暉。腰逐楚王細，體隨漢帝飛。誰知交甫佩，留客令忘歸。,荊助仁,0,0.74112468957901
【侍宴】嘉辰光華節，淑景風日春。金堤拂弱柳，玉沼泛輕鱗。爰降豐宮宴，廣垂柏梁仁。八音寥亮奏，百味馨香陳。日落松影暗，風和花氣新。俯仰一人德，唯壽萬歲真。,刀利康嗣,0,0.74112468957901
【從駕、應詔】帝堯叶仁智，仙蹕玩山川。疊嶺杳不極，驚波斷復聯。雨晴雲卷羅，霧盡峯舒蓮。舞庭落夏槿，歌林驚秋蝉。仙槎泛榮光，鳳笙帶祥菸。豈獨瑶池上，方唱白雲篇。,伊与部馬養,0,0.74112468957901
【侍宴、應詔】淑氣浮高閣，梅花灼景春。叡睠留金堤，神澤施羣臣。琴瑟設仙籞，文酒啓水濱。叨奉無限壽，倶頌皇恩均。,大石王,0,0.74112468957901
【春苑、應詔】聖情敦汎愛，神功亦難陳。唐鳳翔臺下，周魚躍水濱。松風韻添詠，梅花薰帶身。琴酒開芳苑，丹墨點英人。適遇上林會，忝壽萬年春。,田辺百枝,0,0.74112468957901
【山齋言志】欲知閑居趣，來尋山水幽。浮沈菸雲外，攀翫野花秋。稻葉負霜落，蝉聲逐吹流。祇爲仁智賞，何論朝市遊。,大神安麻呂,0,0.74112468957901
【春苑、應詔】聖衿愛良節，仁趣動芳春。素庭滿英纔，紫閣引雅人。水清瑶池深，花開禁苑新。戲鳥隨波散，仙舟逐石巡。舞袖留翔鶴，歌聲落梁塵。今日足忘德，勿言唐帝民。,石川石足,0,0.74112468957901
【侍宴】至德洽乾坤，清化朗嘉辰。四海既無爲，九域正清淳。元首壽千歲，股肱頌三春。優優沐恩者，誰不仰芳塵。,山前王,0,0.74112468957901
【春日侍宴、應詔】論道與唐儕，語德共虞隣。冠周埋尸愛，駕殷解網仁。淑景蒼天麗，嘉氣碧空陳。葉綠園柳月，花紅山櫻春。雲間頌皇澤，日下沐芳塵。宜獻南山壽，千秋衛北辰。,采女比良夫,0,0.7411246299743652
【春日、應詔】世頌隆平德，時謠交泰春。舞衣搖樹影，歌扇動梁塵。湛露重仁智，流霞輕松筠。凝麾賞無倦，花將月共新。,安倍首名,0,0.74112468957901
【初春侍宴】寬政情既遠，迪古道惟新。穆穆四門客，濟濟三德人。梅雪亂殘岸，菸霞接早春。共遊聖主澤，同賀擊壤仁。,大伴旅人,0,0.74112468957901
【報凶問】愛河波浪已先滅，苦海煩惱亦無結。從來厭離此穢土，本願託生彼淨剎。,大伴旅人,0,0.74112468957901
【遊吉野宮、二首】惟山且惟水，能智亦能仁。萬代無埃坌，一朝逢招民。風波轉入曲，魚鳥共成倫。此地即方丈，誰說桃源賓。,中臣人足,0,0.74112468957901
【其二】仁山狎鳳閣，智水啓龍樓。花鳥堪沈翫，何人不淹留。,中臣人足,0,0.74112468957901
【從駕吉野宮、應詔、二首】欲尋張騫跡，幸逐河源風。朝雲指南北，夕霧正西東。嶺峻絲響急，谿曠竹鳴融。將歌造化趣，握素愧不工。,大伴王,0,0.74112468957901
【其二】山幽仁趣遠，川淨智懷深。欲訪神仙跡，追從吉野潯。,大伴王,0,0.74112468957901
【秋宴】望苑商氛艷，鳳池秋水清。晚燕吟風還，新雁拂露驚。昔聞濠梁論，今辨遊魚情。芳筵此僚友，追節結雅聲。,道首名,0,0.74112468957901
【宴長王宅】新年寒氣盡，上月霽光輕。送雪梅花笑，含霞竹葉清。歌是飛塵曲，絃即激流聲。欲知今日賞，咸有不歸情。,境部王,0,0.74112468957901
【秋夜山池】對峯傾菊酒，臨水拍桐琴。忘歸待明月，何憂夜漏深。,境部王,0,0.74112468957901
【秋日於長王宅、宴新羅客】白露應珠日，黃葉敬風朝。對揖三朝使，言盡九秋韶。牙水含調激，虞葵落扇飄。已謝靈臺下，徒欲報瓊瑶。,山田三方,0,0.74112468957901
【七夕】金漢星榆冷，銀河月桂秋。靈姿理雲鬢，仙駕度潢流。窈窕鳴衣玉，玲瓏映彩舟。所悲明日夜，誰慰別離愁。,山田三方,0,0.74112468957901
【三月三日曲水宴】錦巖飛瀑激，春岫曄桃開。不憚流水急，唯恨盞遲來。,山田三方,0,0.74112468957901
【春日侍宴】物候開韶景，淑氣滿地新。聖衿屬暄節，置酒引縉紳。帝德被千古，皇恩洽萬民。多幸憶廣宴，還悅湛露仁。,息長臣足,0,0.74112468957901
【七夕】冉冉逝不留，時節忽驚秋。菊風披夕霧，桂月照蘭洲。仙車渡鵲橋，神駕越清流。天庭陳相喜，華閣釋離愁。河橫天欲曙，更歎後期悠。,吉智首,0,0.74112468957901
【春日侍宴】玉殿風光暮，金墀春色深。彫雲遏歌響，流水散鳴琴。燭花粉壁外，星燦翠菸心。欣逢則聖日，束帶仰韶音。,黄文備,0,0.74112468957901
【述懷】文藻我所難，莊老我所好。行年已過半，今更爲何勞。,越智広江,0,0.7411247491836548
【秋日於長王宅、宴新羅客】嘉賓韻小雅，設席嘉大同。鑑流開筆海，攀桂登談叢。盃酒皆有月，歌聲共逐風。何事專對士，幸用李陵弓。,背奈行文,0,0.74112468957901
【上巳禊飲、應詔】皇慈被萬國，帝道沾羣生。竹葉禊庭滿，桃花曲涌輕。雲浮天裏麗，樹茂苑中榮。自願試席短，何能繼叡情。,背奈行文,0,0.74112468957901
【初秋於長王宅、宴新羅客】一面金蘭席，三秋風月時。琴樽叶幽賞，文華敘離思。人含大王德，地若小山基。江海波潮靜，披霧豈難期。,調古麻呂,0,0.74112468957901
【初秋於長王宅、宴新羅客】玉燭調秋序，金風扇月幃。新知未幾日，送別何依依。山際愁雲斷，人前樂緖稀。相顧鳴鹿爵，相送使人歸。,刀利宣令,0,0.74112468957901
【賀五八年】縱賞青春日，相期白髮年。清生百萬聖，嶽士半千賢。卜宴當時宅，披雲廣樂天。茲時盡淸素，何用子雲玄。,刀利宣令,0,0.74112468957901
【秋日於長王宅、宴新羅客】聖時逢七百，祚運啓一千。況乃梯山客，垂毛亦比肩。寒蝉鳴葉後，朔雁度雲前。獨有飛鸞曲，並入別離絃。,下毛野虫麻呂,0,0.74112468957901
【晚秋於長王宅宴】冉冉秋云暮，飄飄葉已涼。西園開曲席，東閣引珪璋。水底遊鱗戲，巖前菊氣芳。君侯愛客日，霞色泛鸞觴。,田中浄足,0,0.74112468957901
【元日宴、應詔】年光泛仙籞，日色照上春。玄圃梅已放，紫庭桃欲新。柳絲入歌曲，蘭香染舞巾。於焉三元節，共悅望雲仁。,長屋王,0,0.74112468957901
【於作寶宅宴新羅客】高旻開遠照，遥嶺靄浮菸。有愛金蘭賞，無疲風月筵。桂山餘景下，菊涌落霞鮮。莫謂滄波隔，長爲壯思篇。,長屋王,0,0.74112468957901
【初春於作寶樓置酒】景麗金谷室，年開積草春。松菸雙吐翠，櫻柳各含新。嶺高暗雲路，魚驚亂藻濱。激泉移舞袖，流聲韻松筠。,長屋王,0,0.74112468957901
【製千袈裟綠、各繡一偈施唐國千沙門】山川異域，風月一天。遠寄淨侶，誓結勝緣。,長屋王,0,0.74112468957901
【春日侍宴】聖衿感淑氣，高會啓芳春。樽五齊濁盈，樂萬國風陳。花舒桃苑馥，草秀蘭筵新。堤上飄絲柳，波中浮錦鱗。濫吹陪恩席，含毫愧纔貧。,安倍広庭,0,0.74112468957901
【秋日於長王宅、宴新羅客】山牖臨幽谷，松林對晚流。宴庭招遠使，離席開文遊。蝉息涼風暮，雁飛明月秋。傾斯浮菊酒，願慰轉蓬憂。,安倍広庭,0,0.74112468957901
【遊吉野川】萬丈崇巖削成秀，千尋素濤逆折流。欲訪鐘池越潭跡，留聯美稻逢槎洲。,紀男人,0,0.74112468957901
【扈從吉野宮】鳳蓋停南嶽，追尋智與仁。嘯谷將孫語，攀藤共許親。峯巖更景變，泉石秋光新。此地仙靈宅，何須姑射倫。,紀男人,0,0.7411247491836548
【七夕】犢鼻標竿日，隆腹曬書秋。風亭悅仙會，針閣賞神遊。月斜孫嶽嶺，波激子池流。歡情未充半，天漢曉光浮。,紀男人,0,0.74112468957901
【初春於左僕射長王宅宴】帝里浮春色，上林開景華。芳梅含雪散，嫩柳帶風斜。庭燠將滋草，林寒未笑花。鶉衣追野坐，鶴蓋入山家。芳舍塵思寂，拙埸風響譁。琴樽興未已，誰載習池車。,百済和麻呂,0,0.74112468957901
【七夕】仙期呈織室，神駕逐河邊。笑臉飛花映，愁心燭處煎。昔惜河難越，今傷漢易旋。誰能玉機上，留怨待明年。,百済和麻呂,0,0.7411247491836548
【秋日於長王宅、宴新羅客】勝地山園宅，秋天風月時。置酒開桂賞，倒屣逐蘭期。人是雞林客，曲即鳳樓詞。青海千里外，白雲一相思。,百済和麻呂,0,0.74112468957901
【侍宴】聖襟愛韶景，山水翫芳春。椒花帶風散，柏葉含月新。冬花銷雪嶺，寒鏡泮冰津。幸陪濫吹席，還笑擊壤民。,守部大隅,0,0.7411246299743652
【秋日於長王宅、宴新羅客】西使言歸日，南登餞送秋。人隨蜀星遠，驂帶斷雲浮。一去殊鄉國，萬里絕風牛。未盡新知樂，還作飛乖愁。,吉田宜,0,0.74112468957901
【從駕吉野宮】神居深亦靜，勝地寂復幽。雲卷三舟谷，霞開八石洲。葉黃初送夏，桂白早迎秋。今日夢淵上，遺響千年流。,吉田宜,0,0.74112468957901
【侍謙】聖豫開芳序，皇恩施品生。流霞酒處泛，薰吹曲中輕。紫殿聯珠絡，丹墀蓂草榮。即此乘槎客，倶欣天上情。,箭集虫麻呂,0,0.74112468957901
【春日於左僕射長王宅宴】靈臺披廣宴，寶齋歡琴書。趙發靑鸞舞，夏踊赤鱗魚。柳條未吐綠，梅蕊已芳裾。即是忘歸地，芳辰賞叵舒。,箭集虫麻呂,0,0.74112468957901
【和藤太政遊吉野川之作】地是幽居宅，山惟帝者仁。潺湲浸石浪，雜沓應琴鱗。靈懷對林野，陶性在風堙。欲知歡宴曲，滿酌自忘塵。,大津首,0,0.74112468957901
【春日於左僕射長王宅宴】日華臨水動，風景麗春墀。庭梅已含笑，門柳未成眉。琴樽宜此處，賓客有相追。飽德良爲醉，傳盞莫遲遲。,大津首,0,0.74112468957901
【七夕】帝里初涼至，神襟翫早秋。瓊筵振雅藻，金閣啓良遊。鳳駕飛雲路，龍車越漢流。欲知神仙會，青鳥入瓊樓。,藤原総前,0,0.74112468957901
【秋日於長王宅、宴新羅客】職貢梯航使，從此及三韓。岐路分衿易，琴樽促膝難。山中猿叫斷，葉裏蝉音寒。贈別無言語，愁情幾萬端。,藤原総前,0,0.74112468957901
【侍宴】聖教越千祀，英聲滿九垠。無爲自無事，垂拱勿勞塵。斜暉照蘭麗，和風扇物新。花樹開一嶺，絲柳飄三春。錯繆殷湯網，繽紛周池蘋。鼓枻遊南浦，肆筵樂東濱。,藤原総前,0,0.74112468957901
【暮春曲宴南池】得地乘芳月，臨池送落暉。琴樽何日斷，醉裏不忘歸。,藤原宇合,0,0.74112468957901
【在常陸贈倭判官留在京】自我弱冠從王事，風塵歲月不曾休。褰惟獨坐邊亭夕，懸榻長悲搖落秋。琴瑟之交遠相阻，芝蘭之契接無由。無由何見李將鄭，有别何逢逵與猷。馳心悵望白雲天，寄語徘徊明月前。日下皇都君抱玉，雲端邊國我調絃。清絃入化經三歲，美玉韜光度幾年。知己難逢匪今耳，忘言罕遇從來然。爲期不怕風霜觸，猶似巖心松柏堅。,藤原宇合,0,0.74112468957901
【秋日於左僕射長王宅宴】帝里菸雲乘季月，王家山水送秋光。霑蘭白露未催臭，泛菊丹霞自有芳。石壁蘿衣猶自短，山扉松蓋埋然長。遨遊已得攀龍鳳，大隱何用覓仙場。,藤原宇合,0,0.74112468957901
【悲不遇】賢者悽年暮，明君冀日新。周占載逸老，殷夢得伊人。搏舉非同翼，相忘不異鱗。南冠勞楚奏，北節倦胡塵。學類東方朔，年餘朱買臣。二毛雖已富，萬卷徒然貧。,藤原宇合,0,0.74112468957901
【遊吉野川】芝蕙蘭孫澤，松柏桂椿岑。野客初披薜，朝隱暫投簪。忘筌陸機海，飛繳張衡林。淸風入阮嘯，流水韻嵆琴。天高槎路遠，河廻桃源深。山中明月夜，自得幽居心。,藤原宇合,0,0.74112468957901
【奉西海道節度使之作】往歲東山役，今年西海行。行人一生裏，幾度倦邊兵。,藤原宇合,0,0.7411247491836548
【暮春於弟園池置酒】城市元無好，林園賞有餘。彈琴仲散地，下筆伯英書。天霽雲衣落，池明桃錦舒。寄言禮法士，知我有麁疎。,藤原万里,0,0.74112468957901
【過神納言墟】一旦辭榮去，千年奉諫餘。松竹含春彩，容暉寂舊墟。清夜琴樽罷，傾門車馬疎。普天皆帝國，吾歸遂焉如。,藤原万里,0,0.74112468957901
【其二】君道誰云易，臣義本自難。奉規終不用，歸去遂辭官。放曠遊嵆竹，沈吟佩楚蘭。天閽若一啓，將得水魚歡,藤原万里,0,0.74112468957901
【仲秋釋奠】聯冷時窮蔡，吾衰久歎周。悲哉圖不出，逝矣水難留。玉俎風蘋薦，金罍月桂浮。天縱神化遠，萬代仰芳猷。,藤原万里,0,0.74112468957901
【遊吉野川】友非干祿士，賓是飡霞賓。浩歌臨水智，長嘯樂山仁。梁前招吟古，峽上簧聲新。琴樽猶未極，明月照河濱。,藤原万里,0,0.74112468957901
【遊吉野山】山水隨臨賞，巖谿逐望新。朝看度峯翼，夕翫躍潭鱗。放曠多幽趣，超然少俗塵。棲心佳野域，尋問美稻津。,丹堀広成,0,0.74112468957901
【吉野之作】高嶺嵯峨多奇勢，長河渺漫作廻流。鐘池超潭異凡類，美稻逢仙同洛洲。,丹堀広成,0,0.74112468957901
【述懷】少無螢雪志，長無錦綺工。適逢文酒會，終恧不纔風。,丹堀広成,0,0.74112468957901
【從駕吉野宮】在昔釣魚士，方今留鳳公。彈琴與仙戲，投江將神通。柘歌泛寒渚，霞景飄秋風。誰謂姑射嶺，駐蹕望仙宮。,高向諸足,0,0.74112468957901
【和藤江守詠裨叡山先考之舊禪處柳樹之作】近江惟帝里，裨叡實神山。山靜俗塵寂，谷閑真理專。於穆我先考，獨悟闡芳緣。寶殿臨空構，梵鐘入風傳。菸雲萬古色，松柏九冬堅。日月荏苒去，慈範獨依依。寂寞精禪處，俄爲積草墀。古樹三秋落，寒花九月衰。唯餘兩楊樹，孝烏朝夕悲。,麻田陽春,0,0.74112468957901
【春日於左僕射長王宅宴】卜居傍城闕，乘興引朝冠。繁絃辨山水，妙舞舒齊紈。柳條風未暖，梅花雪猶寒。放情良得所，願言若金蘭。,塩屋古麻呂,0,0.74112468957901
【賀五八年宴】萬秋長貴戚，五八表遐年。真率無前後，烏求一愚賢。令節調黃地，寒風變碧天。已應螽斯徵，何須顧太玄。,伊岐古麻呂,0,0.74112468957901
【幽棲】試出囂塵處，追尋仙桂叢。巖谿無俗吏，山路有樵童。泉石行行異，風菸處處同。欲知山人樂，松下有清風。,民黒人,0,0.74112468957901
【獨坐山中】菸霧辭塵俗，山川壯我居。此時能莫賦，風月自輕餘。,民黒人,0,0.74112468957901
【飄寓南荒、贈在京故友】遼夐遊千里，徘徊惜寸心。風前蘭送馥，月後桂舒陰。斜雁凌雲響，輕蝉抱樹吟。相思知別慟，徒弄白雲琴。,石上乙麻呂,0,0.74112468957901
【贈椽公之遷任入京】餘含南裔怨，君詠北征詩。詩興哀秋節，傷哉槐樹衰。彈琴顧落景，步月誰逢稀。相望天陲別，分後莫長違。,石上乙麻呂,0,0.74112468957901
【贈舊識】萬里風塵別，三冬蘭蕙衰。霜花逾入鬢，寒氣益嚬眉。夕鴛迷霧裏，曉雁苦雲垂。開襟期不識，呑恨獨傷悲。,石上乙麻呂,0,0.74112468957901
【秋夜閨情】他鄉頻夜夢，談與麗人同。寢裏歡如實，驚前恨泣空。空思向桂影，獨坐聽秋風。山川險易路，輾轉憶閨中。,石上乙麻呂,0,0.74112468957901
【奉和藤太政佳野之作】物外囂塵遠，山中幽隱親。笛浦棲丹鳳，琴淵躍錦鱗。月後楓香落，風前松響陳。開仁對山路，獵智賞河津。,葛井広成,0,0.74112468957901
【銜命使本國】銜命將辭國，非纔忝侍臣。天中戀明主，海外憶慈親。伏奏違金闕，騑驂去玉津。蓬萊鄉路近，若木故園隣。西望懷恩日，東歸感義辰。平生一寶劍，留贈結交人。,阿倍仲麻呂,0,0.74112468957901
【失題】慕義名空在，輸忠孝不全。報恩無有日，歸國定何年。,阿倍仲麻呂,0,0.7411247491836548
【晚春三日遊覽】餘春媚日宜怜賞，上巳風光足覽遊。柳陌臨江縟袨服，桃源通海泛仙舟。雲罍酌桂三清湛，羽爵催人九曲流。縱醉陶心忘彼我，酩酊無處不淹留。,大伴池主,0,0.7411247491836548
【和】杪春餘日媚景麗，初巳和風拂自輕。來燕銜泥賀宇入，歸鴻引蘆迥赴瀛。聞君嘯侶新流曲，禊飲催爵泛河清。雖欲追尋良此宴，還知染隩腳跉䟓。,大伴家持,0,0.74112468957901
【悲歎俗道假合即離、易去難留詩】俗道變化猶擊目，人事經紀如申脣。空與浮雲行大虛，心力共盡無所寄〈申脣恐脣齒誤、○友堯云、此詩不押韻、而俗目人脣、卻如有韻、 故林恕輯一人一首、謂之異樣體、而不取焉、源編亦唯收之、而無一言、今附愚考、以竢具眼者〉。,山上憶良,0,0.74112468957901
【三月三日於西大寺侍宴、應詔】三昇三月啓三辰，三日三陽應三春。鳳蓋凌空臨覺苑，鸞舆耀日對禪津。青絲柳陌鶯歌足，紅絮桃谿蝶舞新。幸屬無爲梵城賞，還知有截不離真。,石上宅嗣,0,0.74112468957901
【傷鑑真大和尚】上德從遷化，餘燈欲斷風。招提禪草剗，戒院覺花空。生死悲含恨，真如歡豈窮。惟視常收者，無處不遺蹤。,石上宅嗣,0,0.74112468957901
【於內道場、觀虛空藏菩薩會】鳳闕留仙影，龍墀演法音。是空神尚寂，即色理逾深。夕梵聞雲嶺，朝鐘徹霧林。幸從無漏界，長絕有爲心。,淡海三船,0,0.74112468957901
【扈從聖德宮寺】南嶽留禪影，東翔現應身。經生名不滅，歷世道彌新。尋智開明智，求仁得聖仁。垂文傳正法，照武掃凶臣。茂實流千載，英聲暢九垠。我皇欽佛果，廻駕問芳因。寶地香花積，鈞天梵樂陳。方知聖與聖，玄德永相隣〈法隆寺所藏真跡、題作駕幸聖德宮扈從之作、翔作州、聖仁作至仁、掃作拂、載作歲、花作華〉。,淡海三船,0,0.74112468957901
【聽維摩經】演化方丈室，談玄不二門。已觀心有種，旋覺理無言。地似毘耶城，人疑妙德尊。誰知從此會，頓入總持園。,淡海三船,0,0.7411247491836548
【和藤六郎出家之作】戚里辭榮親，玄門問覺津。法雲爰疊彩，惠日更重輪。樂道心愈逸，安空理轉真。高風如可望，從子謝囂塵。,淡海三船,0,0.74112468957901
【贈南山智上人】獨居窮巷側，知己在南山。得意千年桂，同香四海蘭。野人披薜衲，朝隱忘衣冠。制思何處所，遠在白雲端。,淡海三船,0,0.74112468957901
【初謁鑑真大和尚二首】摩騰遊漢闕，僧會入吳宮。豈若真和尚，含章渡海東。禪林戒網密，慧苑覺花豐。欲識玄津路，緇門得妙工。,淡海三船,0,0.74112468957901
【其二】我是無明客，長迷有漏津。今朝蒙善誘，懷抱絕埃塵。道種將萌夏，空花更落春。自歸三寶德，誰畏六魔瞋。,淡海三船,0,0.74112468957901
【傷鑑真大和尚】萬里傳燈照，風雲遠國香。禪光耀百億，戒月皎千鄉。哀哉歸淨土，悲矣赴泉場。寄語騰蘭跡，洪慈萬代光。,藤原刷雄,0,0.74112468957901
【盂蘭盆會、悲感婦心】歸依三界主，景慕六通賢。拔苦覃窮地，酬恩達昊天。花飄開法宇，香泛發饑脣。既請如來教，還休餓鬼神。善哉爲子道，拔苦遂安親。,朝原道永,0,0.7411247491836548
【詠雪、應詔】自天零者雪，撲地照而開。春絮縈冬柳，新花發舊梅。王家銀作屋，帝里玉爲臺。欲載千箱詠，東西一色來。,朝原道永,0,0.74112468957901
【翫花鶯】桑門寡言晤，策杖事迎逢。以此芳春節，忽値竹林風。求友鶯嬌樹，含香花咲叢。雖喜遨遊志，還媿乏彫蟲。,智蔵,0,0.74112468957901
【秋日言志】欲知得性所，來尋仁智情。氣爽山川麗，風高物候芳。燕巢辭夏色，雁渚聽秋聲。因茲竹林友，榮辱莫相驚。,智蔵,0,0.7411247491836548
【與朝主人】鐘鼓沸城闉，戎蕃預國親。神明今漢主，柔遠靜胡塵。琴歌馬上怨，楊柳曲中春。唯有關山月，偏迎北塞人。,弁正,0,0.74112468957901
【在唐憶本鄉】日邊瞻日本，雲裏望雲端。遠遊勞遠國，長恨苦長安。,弁正,0,0.74112468957901
【在唐奉本國皇太子】三寶持聖德，百靈扶仙壽。壽共日月長，德與天地久,道慈,0,0.74112468957901
【初春在竹谿山寺、於長王宅宴、遐致辭】素緇杳然別，金漆諒難同。衲衣蔽寒體，綴鉢足饑嚨。結蘿爲垂幕，枕石臥巖中。抽身離俗累，滌心守真空。策杖登峻嶺，披襟稟和風。桃花雪冷冷，竹谿山沖沖。驚春柳雖變，餘寒在單躬。僧既方外士，何煩入宴宮。,道慈,0,0.74112468957901
【失題二首】我所思兮在樂土，欲征從兮癡騃難。行且老兮盍黽勉，日月逝兮不再還。,道融,0,0.74112468957901
【（同二）】我所思兮在無漏，欲往從兮貪瞋難。路險易兮在由己，壯士去兮不復還。,道融,0,0.7411247491836548
【山中】山中今何在，倦禽日暮還。草廬風溼裏，桂月水石間。殘果宜遇老，衲衣且免寒。茲地無伴侶，携杖上峯巒。,道融,0,0.74112468957901
【踏歌四首】山城顯樂舊來傳，帝宅新成最可憐。郊野道平千里望，山河擅美四周聯。,延暦侍臣,0,0.74112468957901
【（同二）】沖襟乃眷八方中，不日爰開億載宮。壯麓裁規傳不朽，平安作號驗無窮。,延暦侍臣,0,0.74112468957901
【（同三）】新年正月北辰來，滿宇韶光幾處開。麗質佳人伴春色，分行聯袂儛皇垓。,延暦侍臣,0,0.74112468957901
【（同四）】卑高詠澤洽歡情，中外含和滿頌聲。今日新京太平樂，年年長奉我皇庭。,延暦侍臣,0,0.7411246299743652
【歎老】耋翁雙鬢霜，伶俜須自憐。春日不須消，□□□□□。笑拈梅花坐，戲嬉似少年。山水元無主，死生亦有天。心爲錦絅美，自要布裘纏。城隍雖阻絕，寒月照無邊。,失名氏,0,0.74112468957901
【失題】赤雀含書時不至，潛龍勿用未安寢。,失名氏,0,0.74112468957901
【夜聽擣衣詩】霜天月照夜河明，客子思歸別有情。厭坐長宵愁欲死，忽聞隣女擣衣聲。聲來斷續因風至，夜久星低無暫止。自從別國不相聞，今在他鄉聽相似。不知綵杵重將輕，不悉青砧平不平。遥怜體弱多香汗，預識更深勞玉腕。爲當欲救客衣單，爲復先愁閨閤寒。雖忘容儀難可問，不知遥意怨無端。寄異土兮無新識，想同心兮長歎息。此時獨自閨中聞，此夜誰知明眸縮。憶憶兮心已懸，重閉兮不可穿。即將因夢尋聲去，只爲愁多不得眠。,楊泰師,0,0.74112468957901
【奉和紀朝臣公詠雪詩】昨夜龍雲上，今朝鶴雪新。祗看花發樹，不聽鳥驚春。廻影疑神女，高歌似郢人。幽蘭難可繼，更欲效而嚬。,楊泰師,0,0.74112468957901
【因使日本、願謁鑑真和尚、既滅度不覲尊顏、嗟而述懷】上方傳佛燈，名僧號鑑真。懷藏通隣國，真如轉付民。早嫌居五濁，寂滅離囂塵。禪院從今古，青松遶塔新。斯法留千載，名記萬年春。,高鶴林,0,0.7411247491836548
【傷鑑真大和上逝】上德乘杯渡，金人道已東。戒香餘散馥，惠炬復流風。月隱歸靈鷲，珠逃入梵宮。神飛生死表，遺教法門中。,思託,0,0.74112468957901
【傷鑑真大和上逝】大師慈育契圓空，遠邁傳燈照海東。渡物草籌盈石室，散流佛戒紹遺蹤。化畢分身歸淨國，婆婆誰復爲驗龍,法進,0,0.74112468957901
【九月九日侍宴神泉苑、各賦一 物、得秋蓮、應製】神泉御苑霜氛下，靈沼秋蓮過半黃。露泛穿杯拙生玉，風吹舊服無復香。波收隱士三秋蓋，浦落幽人九月裳。妖艶佳人望已斷，爲因聖主水亭傍。,良岑安世,0,0.74112468957901
【早秋月夜】三秋三五夜，夜久夜風涼。蟲網露懸白，樹條葉未黃。,良岑安世,0,0.74112468957901
【赋得季札】所謂吳季札，芳名冠古今。交賢情若舊，當讓義逾深。晏子終納邑，孫文不聽琴。還將一寶劍，空報徐君心。,良岑安世,0,0.74112468957901
【奉和王昭君】虜地何遼遠，關山不忍行。魂情還漢闕，形影向胡場。怨逐邊風起，愁因塞路長。願爲孤飛雁，歲歲一南翔。,良岑安世,0,0.7411247491836548
【奉和河陽十詠、五夜月】客子無眠投五夜，正逢山頂孤明月。一看團鏡羈情斷，定識閨中憶不歇。,良岑安世,0,0.74112468957901
【山亭聽琴】山客琴聲何處奏，松蘿院裏月明時。一聞燒尾手下響，三峽流泉坐上知。,良岑安世,0,0.74112468957901
【奉和聖製聞右軍曹貞忠入道見賜】效忠非獨兵欄士，護國之誠法門人。丹闕上書已罷職，經壇落髮不關塵。九重城裏回頭望，一乘車前專意臻。服色就真道體改，冠痕未滅半額分。秋嵐晚偈對黃葉，曉月疎鐘在白雲。行道雖偏深蘿處，懸心獨是爲明君。,良岑安世,0,0.74112468957901
【别男子出家入山】我有一兒子，塵煩不可侵。天縱成道器，童齒拔禪心。新負經王帙，初諳梵字音。野縫青葛衲，□緣綠蘿襟。杖錫巖苔上，提瓶澗水潯。苦行何處所，雪嶺白雲深。,良岑安世,0,0.74112468957901
【登延曆寺、拜澄和尚像】溟海占杯路，天臺轉法輪。芳蹤踞冠國，應化不留身。道與乾坤遠，基將日月均。爐菸猶似昔，形像正疑真。定室苔封砌，禪房雲是隣。登攀春黛裏，拜頂暮鐘辰。,良岑安世,0,0.74112468957901
【暇日閑居】暇日除煩想，春風讀楚辭。簷閑啼鳥喚，門掩世人稀。初笋篁邊出，遊絲柳外飛。寥寥高枕臥，庭樹落花時。,良岑安世,0,0.74112468957901
【途中九日】客裏三秋暮，途中九日來。相留問行旅，如何菊花開。,良岑安世,0,0.74112468957901
【病中九日飲】聞道重陽至，秋中菊酒情。卷簾傷暮節，把盞歎頹齡。彭澤黃花味，齊諧赤實馨。非無登望憶，唯力不堪行。,良岑安世,0,0.74112468957901
【奉和太上天皇青山歌】屹𪩛青山亙十里，嶔巇碧嶂幾千尋。干窮蒼而獨秀出，凝積翠以常幽深。崔嵬不是關一簣，蓊鬱猶因容衆林。孔雀鳳鳳翔其頂，熊罷犀象棲其陰。遊仙所樂些，逸士所說些。三休古路雲梯危，一道飛泉澗石鑿。風聽仙僧清梵處，菸逢溪子釣漁泊。山蕭條些，心寂寥些。塵滓之鄉，去迢迢些。城中望些空黛色，有勝地兮人不識。人不識兮物外趣，而我到之何由得。,良岑安世,0,0.74112468957901
【奉和太上天皇問淨上人病】高僧幾歲養清閑，病裏天花映暮山。野客時來通幽問，疎鐘獨報白雲間。,源弘,0,0.74112468957901
【和良將軍題瀑布下蘭若、簡清大夫作】傳聞蘭若無人到，瀑布高流過半天。涌珠飛銀分萬壑，聯波灑落成一川。四時每聽奔雷響，遠近同看白鵠懸。此地幽閑禪誦客，煩塵洗滌幾千年。,源弘,0,0.74112468957901
【奉和太上天皇問淨上人病】支公臥病遣居諸，古寺莓苔人訪疎。山客尋來若相問，自言身世浮雲虛。,源常,0,0.7411247491836548
【九日翫菊花箱、應製】翫芳菊，幾芬芬。延壽時浮王弘酒，空嗟盈把夕陽曛。,源明,0,0.74112468957901
【神泉苑雨中眺囑、應製】雨氣三秋冷，涼風四面初。蘆洲未低雁，芳餌自羣魚。岸水飛還落，池荷卷且舒。從天恩盞下，不醉也焉如。,藤原冬嗣,0,0.74112468957901
【和菅祭酒秋夜途中聞笙之什】高天日暮多秋感，退食飛纓下玉京。遊子吹笙乘甲夜，一長一短惱人情。風生柳際傳鶯響，月照槐間寫鳳聲。定識虞音從此聽，蹌蹌鳥獸滿皇城。,藤原冬嗣,0,0.74112468957901
【奉和聖製宿舊宮、應製】林泉舊邸久陰陰，今日三秋錫再臨。宿殖高松全古節，前栽細菊吐新心。荒涼靈沼龍還駐，寂歷棱巖鳳更尋。不異沛中聞漢筑，謳歌濫續大風音。,藤原冬嗣,0,0.74112468957901
【扈從梵釋寺、應製】一人問道登梵釋，梵釋蕭然太幽閑。入定老僧不出戶，隨緣童子未下山。法堂寂寂菸霞外，禪室寥寥松竹間。永劫津梁今自得，囂塵何處更相關。,藤原冬嗣,0,0.74112468957901
【奉和傷野女侍中】艶年從宦陪層祕，華髮辭榮返故榔。川月不留殘魄影，風燈何有寸菸光。宮姫口實推貞素，列女傳文載儉良。聖主非常動哀感，魂而有識應慰亡。,藤原冬嗣,0,0.7411248087882996
【和武藏平錄事、五月訪幽人遺跡之作】幽遁長無返，捐身萬事睽。玄書明月照，白骨老猿啼。風度松門寂，泉飛石室凄。白雲不可見，懷古獨悽悽。,藤原冬嗣,0,0.7411247491836548
【奉和河陽十詠、河陽花】河陽風土饒春色，一縣千家無不花。吹入江中如濯錦，亂飛機上奪文紗。,藤原冬嗣,0,0.74112468957901
【故關柳】故關柝罷人菸稀，古堞荒涼餘楊柳。春到尚開舊時色，看過行客幾回久。,藤原冬嗣,0,0.7411247491836548
【奉和翫春雪】翫春雪，春雪紛紛降九天。玉貌氤氳珊瑚殿，銀花繚繞玳瑁筵。後庭粉壁三更曉，上苑花林一夜然。絕愧敢和陽春曲，還娯影儷南風絃。,藤原冬嗣,0,0.74112468957901
【晚夏神泉苑、同勒深臨陰心、應製】王母仙園近，龍宮寶殿深。追涼天蹕幸，縱賞鳳輿臨。竹疎長竿節，松傾小蓋陰。醉臣迷聖造，唯有歲寒心。,菅野真道,0,0.74112468957901
【田家】結庵居三徑，灌園養一生。糟糠寧滿腹，泉石但歡情。水裏松低影，風前竹動聲。聊輸太平祝，獨守小山亭。,小野永見,0,0.74112468957901
【遊寺】久倦樊籠苦，來尋解脫津。息心歸六度，改跡仰三輪。水月非真境，空花是僞春。今朝乘覺路，何處犯迷塵。,小野永見,0,0.74112468957901
【詠雪】紛紛白雪從千里，熒熒瀌瀌一何斜。疑是天中梅柳地，雨師風伯獵玄花。,藤原道雄,0,0.74112468957901
【春日代妓】通夜妝樓獨畫眉，春朝擬向歌舞臺。篋裏鬱金未薰衣，聖君數度使人催。,藤原道雄,0,0.74112468957901
【早舟發】早旦扁舟發，微茫海未晴。浦邊孤樹遠，天際片帆征。釣火收殘焰，榜歌送廻聲。悠悠雲水裏，鄉思轉傷情。,仲雄王,0,0.74112468957901
【謁海上人】道者良雖衆，勝會不易遇。寢興思馬鳴，低仰謁龍樹。一得遭吾師，歸情貪寓住。飛沈馴道眼，動殖潤慈澍。字母弘三乘，真言演四句。石泉浣鉢童，鑪炭煎茶孺。眺囑存閑靜，棲遲忘劇務。寶幢拂雲日，香剎干菸霧。瓶口插時花，瓷心盛野芋。磬嗚員梵徹，鐘響老僧聚。汎覽竺乾經，流觀釋子賦。受持灌頂法，頓入一如趣。,仲雄王,0,0.74112468957901
【奉和春日江亭閑望】凝流派上思，降蹕對紅花。野甸宸衷遠，川皋叡望賒。猿深雲樹峽，鶴立浪痕沙。古椽松蘿院，春窓楊柳家。水鄉漁浦遠，山館鳳庭遐。老圃鋤遲日，商帆艤早霞。岸陰生液乳，洲暖長蘆芽。絢服侍臣馬，垂鬟公主車。驛門臨迥陌，亭子隱高葩。幸賴陪天覽，還同星渚查。,仲雄王,0,0.74112468957901
【尋良將軍華山莊、將軍失期不在】君家白雲東嶺下，昨對宮內暮相期。平明騎歷山中路，踏石谿行駒自遲。一徑南斜門樹入，孤亭松色女蘿颸。塘頭佇立不看至，落日寒蟲鳴草時。,仲雄王,0,0.74112468957901
【蒙譴外居、聊以述懷、敬簡金吾將軍】儒家偏隨樽俎趣，帝宅朝例不生知。當年忝奉端闈禮，詰旦淹除伏奏時。厚壤焦情無踏處，高穹負譴更何析。終離節會簪纓列，獨漏寰瀛雲雨施。閣外空間歌管響，階前隔見舞臺姫。昏歸恥對閨中妾，夜臥強談牀上兒。過重功輕心自解，恩深責淺幾銘肌。君門出入雖無制，外候仍言天聽卑。,仲雄王,0,0.74112468957901
【書懷呈王中書】邊旅十年老時明，海行千里入帝城。君門九重未通籍，閑臥窓樹晚鶯聲。,仲雄王,0,0.74112468957901
【臥病謝故人相問】臥來旬向歷，門客問初通。爲君思倒屣，衰貌不勝風。,仲雄王,0,0.74112468957901
【賦得漢高祖】漢祖承堯緖，龍顏應晦冥。豁如有大度，生事未曾營。住在中陽里，微班泗上亭。呂公驚責相，王媼感奇靈。望氣秦皇厭，尋雲呂后停。徑開創漢統，軍旅入咸京。撥亂資三傑，應天聚五星。烏江窮楚項，軹道降秦嬰。命革登乾極，時平戢甲兵。絳侯重厚者，劉氏遂安寧。,仲雄王,0,0.74112468957901
【奉和重陽節書懷】寰中農時澇早事，帝念黔首不登年。强乘客摛文雅罷，卻使伶人侍樂懸。菊浦早花霜下發，荷潭寒葉水陰穿。災不勝德古來在，況乎神衷輔自天。,仲雄王,0,0.74112468957901
【和澄上人臥病述懷之作】古寺北林下，高僧毛骨清。天臺蘿月思，佛隴白雲情。院靜芭蕉色，廊虛鐘梵聲。臥痾如入定，山鳥獨來鳴。,仲雄王,0,0.74112468957901
【奉和河陽十詠、江上船】晴初駐蹕馳玄覽，一點孤浮江上船。爲虛物情不相怨，乘吹遥度浪中天。,仲雄王,0,0.74112468957901
【水上鴻】行宮近起清江北，御覽菸鳴水刷鷗。鷗性必馴無取意，況乎玄化及飛浮。,仲雄王,0,0.74112468957901
【山寺鐘】古寺館東山翠下，日暮噭咷響疎鐘。天籟相和幽洞谷，餘音過盡白雲峯。,仲雄王,0,0.74112468957901
【奉和代神泉古松傷哀歌】孤松盤屈薜蘿枝，貞節苦寒霜雪知。御琴臺，廻仙矚，風入飕飅添清曲。森翠宜看軒月陰，還羞不材近天臨。自然色衰無他故，不敢幽懷負恩顧。,仲雄王,0,0.74112468957901
【彘肩辭】彘肩肉赤凝脂白，登俎更待庖丁手。鑾刀磨石刃如霜，坐客看之相嚼久。鹽梅初和人爭喫， □飽情閑何欲有。君不見，漢家一壯士，拔劍寧辭一杯酒。,仲雄王,0,0.74112468957901
【三月三日侍宴、應詔】錫宴紫微中，皇歡被物忽。布恩優月令，分思徼春風。柳葉依絲綠，櫻花拂舞紅。同茲霑德寓，具醉也融融。,賀陽豊年,0,0.7411247491836548
【三月三日侍宴、應詔、三首】問春開曲水，乘節施陽煦。獻壽千祥溢，含歡萬國附。菸霞處處飛，花鳥番番遇。殊冀高遊日，羲和總轡駐。,賀陽豊年,0,0.74112468957901
【其二】紫禁疎佳詔，青陽樂禊風。布帷分柳綠，襲佩挺蘭紅。品彙春芳徧，卑高夏豫通。自然相率舞，何待后夔工。,賀陽豊年,0,0.74112468957901
【其三】禊賞千斯歲，思榮一伴春。露晞心已肅，雲上慶還申。松竹同宜古，鶯花併狀新。歡餘良景馨，日御借鳥輪。,賀陽豊年,0,0.74112468957901
【晚夏神泉苑釣臺、同勒深臨陰心、應製】神泉苑裏多雄勝，樓觀飛驚倒水深。玉樹長帷跨帝圃，珠流瀑布寫天臨。千端赫赫承春渙，百品差池仰夏陰。今日優遊何所樂，羣臣同有釣漁心。,賀陽豊年,0,0.74112468957901
【留别故人】一茲悲阻面，百里愧斑條。交臂分張切，涉江別望遥。風途飛蕊散，雲路別魂銷。唯有流天月，相憶寄秋霄。,賀陽豊年,0,0.74112468957901
【同元忠初春、宴紀千牛池亭之作】以我麁疎性，閑齋喜遇逢。貞交符水石，深寄契寒松。酒湛情彌暢，琴幽賞自從。還慙久會日，倏已令雍容。,賀陽豊年,0,0.7411246299743652
【别諸友入唐】數君爲國器，萬里涉長流。奮翼鵬天眇，軒䰇鯤海悠。登山眉自結，臨水淚何收。但此遷天處，空見白雲浮。,賀陽豊年,0,0.74112468957901
【史記竟宴、賦得太史公自序傳】宏材承五百，博瞻敘三千。茅穴遺文借，梧嶷古冊全。屈中天慶起，識大日官傳。張輔稱孤秀，且明恥獨賢。名高良史籍，身毀妬臣年。義魄懸聲價，爰言陵谷遷。,賀陽豊年,0,0.74112468957901
【代琴詞】託根方據險，抽幹已臨危。奔溜春秋壞，衝飆歲月吹。時人誰復說，仙匠幸先知。願載重輪響，高飛九寓垂。,賀陽豊年,0,0.74112468957901
【逸人辭】閑庭幽貞士，休慮潔既攸。明心高，翫晚秋。但想榮期三樂趣，還從汗漫九垠遊。,賀陽豊年,0,0.74112468957901
【高士吟】一室何堪掃，九州豈足步。寄言燕雀徒，寧知鴻鵠路。,賀陽豊年,0,0.74112468957901
【傷野將軍】蝦夷構亂久，擇將屬名賢。屈指馳三略，揚眉出二權。鼷頭動未展，馬革志方宣。完士何難遇，徒悲凶問傳。,賀陽豊年,0,0.74112468957901
【奉和庭梅】宮裏一梅樹，寒花尚入春。風涼徒苦節，日暖獨當仁。封雪猶餘彩，拾霞未斂新。竟逢攀折典，輕散舞儲茵。,賀陽豊年,0,0.74112468957901
【賦桃、應令】武陵仙萼本芬芬，南國容華未足云。閑徑無掃維隱士，成蹊有託彼將軍。風翻麗影遥揚馥，露點鲜光更起文。如値上林移植會，垂蔭萬畝插青雲。,賀陽豊年,0,0.74112468957901
【詠櫻】早華春梢杪，櫻樹乃舒榮。獨抱後時歎，還開仲節英。風前香自遠，日下色逾明。試賦臨年萼，仙齡幾箇迎。,賀陽豊年,0,0.74112468957901
【詠禁苑鷹生雛】竣嶺增巢鳥，生雛禁苑中。低昂留聖矚，神俊狎祥風。理翮情方盛，回眸氣不窮。願棲仙閣下，將助魯臣忠。,賀陽豊年,0,0.7411247491836548
【東宮歲除、應令】急景方凋節，窮陰復殺年。雪停羣嶺皓，風緊衆林穿。壯齒隨宵變，衰容逐曉悛。遇山今日賞，錫命百憂蠲。,賀陽豊年,0,0.7411247491836548
【自山崎乘江赴讃岐、在難波江口、述懷贈野二郎】泛流催梶棹，指海共朝宗。漁火通宵烈，商帆拂曙逢。遥山疑接漢，遠樹似生江。可歎乘桴客，營營不得容。,林娑婆,0,0.7411247491836548
【久在外國、晚年歸學、知舊零落、已無其人、聊以述懷、簡山請益、菅原五郎、桃李之報、豈無懷】晚年歸學館，舊識幾相辭。物是人非日，悲來樂去時。忘筌無故友，傾蓋有新期。欲說平生事，居然淚不持。,林娑婆,0,0.7411247491836548
【賦桃、應令】千歲一花聞舊史，三春生彩照今年。紅華媚日紅逾煥，錦色須霞錦更鮮。秦客迷源長不返，漢兒延壽幾要仙。欲知此樹成蹊德，真齅芬芳自可憐。,林娑婆,0,0.74112468957901
【春日歸田直疎】干祿終無驗，歸田入弊門。庭荒唯壁立，籬失獨花存。空手饑方至，低頭日已昏。世途如此苦，何處遇春恩。,上毛野穎人,0,0.74112468957901
【奉和代美人殿前夜合詠之什】久厭幽谿何處託，朝家假貸御樓傍。即今自入仙園裏，已後春恩任聖皇。,上毛野穎人,0,0.7411247491836548
【和藤朝臣春日送前尚書秋公歸病之作】未及懸車乞骸骨，明皇恩寵帶平章。近江大有鱸魚膾，定識休閑壽命長。,上毛野穎人,0,0.74112468957901
【春庭友人見過】春氣不嫌人，席門花自新。雖異陳平德，欣驚長者塵。,上毛野穎人,0,0.74112468957901
【雜言、於神泉苑侍謙、賦落花篇、應製】三陽二月春云半，雜樹衆花咲且散。鸞駕早來遍歷覽，奇香詭色互留翫。昔聞一縣榮河陽，今見仙源避秦漢。此時澹蕩吹和風，落蕊因之滿遠空。梅院不掃寸餘紫，桃溪委積盡所紅。看落花，落花寂寂聽無聲。青黃赤白天然染，南北東西非有情。遊蝶息尋葉初見，羣蜂罷釀果纔生。侍花宴，花宴何太合良辰。玉管千調無他曲，金罍百味自能醇。臺上美人奪花綵，欄中花彩妬美人。人花兩兩共相對，誰得分明僞與真。借問花節有期否，花開花落億萬春。,小野岑守,0,0.74112468957901
【夏日神泉苑釣臺、應製】釣臺新結構，浮柱出從深。水近綸偏盡，軒低竿直臨。岸暄瀑布落，浦暗橘柚陰。自仰中孚化，同欣在洛心。,小野岑守,0,0.74112468957901
【九月九日侍宴神泉苑、各賦一物、得秋柳、應製】九月高颸吹暮柳，千條縮折無復柔。寒聲寥亮空留笛，衰蔭凄涼不障樓。短晷晚斜星舍冷，邊山晝暗塞途脩。哀生雖謝對霜動，恩煦之餘未先秋。,小野岑守,0,0.74112468957901
【秋日皇太弟池亭、應製、賦園字】高秋八月氣將肅，叡興幽尋太弟園。占地猶居帝城裏，林池體勢絕煩喧。梨庭帶露冷果落，蘆浦生風水葉翻。憶昔欲論吳季重，南皮之賞不足言。,小野岑守,0,0.7411247491836548
【奉和觀佳人踏歌御製】春女春妝言不及，無量無數滿華庭。心嬌膽小羞踏步，聲裏微微壽千齡。洛津廻雪當韜影，巫嶺朝雲應斂行。河陽舊縣先亡色，金谷新園無復榮。泣眼看看不曾厭，徒然奪魂亦損明。還知人間仙路近，重見桃李目前生。,小野岑守,0,0.74112468957901
【奉和聖製春女怨】春女怨，春日長兮怨復長。聞道陽和煦萬物，何偏寒妾一空牀。爲愁心死君不款，緣恥顏消誰假妝。慈母教喩遂相泣，伴儔戲慰還共傷。強對鏡臺試拂塵，影中唯見憔悴人。平生容色不曾似，宿昔蛾眉迷自身。春女怨，吁嗟薄命良可憐。庭前隱映茂青草，階上斑斑點碧錢。林暮歸禽入簷噪，園曛遊蝶抱花眠。幽閨獨寢花魂魇，單枕夢啼粉顏穿。君若欲知腸斷處，高樓明月曉孤懸。,小野岑守,0,0.7411246299743652
【奉和江亭曉興詩、應製】傳舍前長枕江側，滔滔流水日夜深。本期旅客千里到，不慮鸞與九天臨。棹唱全聞邊俗語，漁歌半雜上都音。曉猿莫作斷腸叫，四海爲家帝者心。,小野岑守,0,0.74112468957901
【奉和春日遊獵、日暮宿江頭亭子御製】君王獵罷日云暮，江上郵亭駐彩輿。鑽石山流汲御井，郡□客館作重闈。雞潮曉落波瀾急，蜃氣朝涵瀉鹵微。室之草澤今在否，應知天子同載歸。,小野岑守,0,0.74112468957901
【奉和傷右衛大將軍坂宿補御製】蠢爾蝦夷不息亂，羽書刁斗日夜傳。此時承命鑿凶出，千里戰場獻捷旋。授武當居貳師右，論勳須勒衛青前。豈圖舟壑潛相代，知與不知共潸然。厩馬長吟從戀主，良弓久橐不復弦。柳條還生百中碎，伏石猶留一發穿。馬鬣新封未及燥，燕泥舊感欲覺先。滋叢唯泣早朝露，古木空浮薄暮菸。天子哀傷下神筆，悠悠功德日月懸。魂貴儻若無所味，應載殊寵照重泉。,小野岑守,0,0.7411247491836548
【賀賜新集兼謝】貿貿庸人識多躓，舉言不顧累相隨。偏恩裒讚神筆麗，謬失樞機味所宜。慎口三緘知先毀，悔過駟馬坐空馳。俯焦寒戰未喩極，履薄春冰遂謝危。誰謂鴻私典肆肆，免于國典被噓吹。天門中使賜臨辱，祕府新詩許獨披。花徑還開欲落咲，柳園尚看鬱茂垂。一生非方恩涯久，萬死何階報不訾。,小野岑守,0,0.74112468957901
【沙上印佛、應製】檀印一點玉沙上，尊容倏忽手下生。四八靈相省工巧，八十妙好廢丹青。風來吹拂終填滅，誠見應身不久停。惟有如如理法體，坦然無壞亦無成。,小野岑守,0,0.7411248087882996
【遠使邊城】王事古來稱靡監，長途馬上歲云闌。黃昏極嶂哀猿叫，明發渡頭孤月團。旅客斯時邊愁斷，誰能坐識行路難。唯餘敕賜裘與帽，雪犯風牽不加寒。,小野岑守,0,0.7411247491836548
【别故人之任、贈琴】素琴申舊意，塵穢不嫌君。單父思良宰，武城望雅聞。重財非子好，輕贈是吾分。每對他鄉月，須彈慰離羣。,小野岑守,0,0.74112468957901
【江樓春望、應製】春雨濛濛江樓黑，悠悠雲樹盡微茫。橋頭孤立一竿柱，湖口競入千許檣。麥壟新色荒村綠，楓林初葉釣家香。滔滔流水何所似，四海朝宗歸聖王。,小野岑守,0,0.74112468957901
【留别文友】一朝從吏十年許，文友存亡半是新。固爲同道無新舊，但悲我作萬里人。,小野岑守,0,0.7411247491836548
【在邊贈友】班秩邊城久，夕來夢帝畿。衿沾異縣淚，衣緩故鄉闈。弦望年頻改，弓鞍力稍非。綿綿千里路，帛素寄雙飛。,小野岑守,0,0.74112468957901
【奉拜掖庭、簡橘尚書】朔平門衛不敢入，別有殊恩拜掖庭。美女花簪傳芳命，一言猶是粉骨情。,小野岑守,0,0.74112468957901
【奉和宿舊居之什】君王一去池館廢，四海爲家感舊來。昔從驂駕曳裾出，今配龍與鏘佩廻。簷前枯柳看後樹，岸曲長松聽初栽。漢筑□□□□盡，況乎沛唱復相催。,小野岑守,0,0.7411247491836548
【奉和臥病逢重陽節之作】聖躬違和日數回，令節重陽倏忽來。時菊不知高宴罷，黃花一兩殿前開。,小野岑守,0,0.7411247491836548
【奉和聽新鶯】聽新鶯，鶯聲新兮人惟舊。御柳初暖仰狎狎，帝梧猶寒未易就。澀音近恩先雜沓，弱羽承煦早差池。小臣授命戎麾遠，萬里沙場欲傷離。邊亭節物花鳥異，料得唯聞笛中吹。,小野岑守,0,0.74112468957901
【奉和隴頭秋月明】返覆天驕性，元戎馭未安。我行都護道，經陟隴頭難。水添鼙鼓咽，月溼鐵衣寒。獨提敕賜劍，怒髮屡衝冠。,小野岑守,0,0.74112468957901
【梅花引、二首】水精窓外一株梅，擬納芬芳壓砌栽。地近恩煦花早發，君王帳裏香風來。,小野岑守,0,0.74112468957901
【（同二）】百卉寒無色，梅花獨有春。欲添新妝美，灑落妓樓人。,小野岑守,0,0.74112468957901
【歸休獨臥、寄高雄寺空海上人】三千千法界，一十三生死。空色將有無，俄頃復忽矣。影花假艶嬌，風火期滅已。寵辱驚難息，是非紛易似。聖人獨出鑑，獨臥白雲裏。忍鎧詎爲穿，慧刀豈因砥。五明探真密，七覽洎神理。護戒鵝得性，依慈鴿知時。垂蘿宜綴衲，盤木便馮几。野院醉茗茶，谿香飽蘭茞。昔餘深結義，自爾十餘紀。真諦憐俗物，緇衣交素履。彌天許道安，四海慙鑿齒。幸遇滄浪清，濯纓欣貴仕。榮華尚貪進，盈滿未能止。恩貸雖曲私，凡庸虛忝揆。勵鉛求一割，策駘思千里。日往月還來，慎終願如始。歸休樂閑寂，在躁忘囂滓。披帙遊玄妙，彈琴翫山水。寄言陵藪客，大隱隱朝市。偏將瓊琚報，投之以桃李。,小野岑守,0,0.74112468957901
【奉和落梅花】晚樹梅花落，輕飛競滿空。窓前將斂素，簾下未銷紅。著面催妝婦，黏衣助女工。華篇終寡和，何獨郢之中。,小野岑守,0,0.74112468957901
【奉和春日作】苦寒經暮節，服暖仰初陽。龍鳳長樓影，鴛鴦薄瓦霜。窓開青柳色，院閉紫梅芳。一聽虞韶美，能令三月忘。,小野岑守,0,0.74112468957901
【和藤朝臣春日過前尚書秋公歸病之作】伊人登仕久，閑養臥芳春。知足慎玄誡，辭盈謝鬼神。貞松百尺節，寒竹四時筠。應識千年後，獨將疎氏倫。,小野岑守,0,0.74112468957901
【竹樹新栽、流水遠引、即事有興、把筆直疎、得寒字、應製】竹樹新成蔭，春光始欲闌。雜花壓欄暖，瀑水擊梁寒。侍女開扉望，親臣卷箔看。非經山河遠，即坐得考盤。,小野岑守,0,0.74112468957901
【奉試詠天】列位三光轉，因時萬物通。窮陰終謝北，陽煦早驚東。就日望唐帝，披雲覩樂公。慙乏掞天術，來班與奪雄。,小野岑守,0,0.74112468957901
【旅行吟】十年成西東，客裏白頭翁。來臥無安寢，鄉園夜夜夢。,小野岑守,0,0.74112468957901
【九月九日侍宴神泉苑、各賦一物、得秋山】三山縹渺沧瀛外，五嶽嵯峨赤縣中。防露古松千歲翠，待風危葉九秋紅。落泉瀑布懸飛鵠，晴雨收絲閉薄虹。仁者樂之何所寄，國家襟帶在西東。,菅原清公,0,0.74112468957901
【秋夜途中聞笙】皇城陌上槐風肅，天漢波間桂月明。不知誰家郎第幾，寫鸞模鳳以吹笙。金商繞曲秋聲亮，玉管成文夜響清。王子遇仙何處在，洛濱遺態使人驚。,菅原清公,0,0.74112468957901
【冬日汴州上源驛逢雪】雲霞未辭舊，梅柳忽逢春。不分瓊瑶屑，來霑旅客巾。,菅原清公,0,0.74112468957901
【越州别敕使王國父還京】我是東蕃客，懷恩入聖唐。欲歸情未盡，別淚溼衣裳。,菅原清公,0,0.74112468957901
【賦得司馬遷】漢史惟司馬，高纔爲代生。龍門初降化，禹穴漸研精。續孔春秋發，基軒得失明。三千猶在眼，五百但嫌情。實錄傳無墜，洪漪逝不停。終令萬祀下，長作百王楨。,菅原清公,0,0.74112468957901
【奉和春閨怨】怨婦含情不能寐，早朝褰幌出欄楣。自言楚國名倡族，家是宮東宋玉隣。獨賴爺孃偏愛重，何圖見者以爲神。庭前見舞鸞常顧，樓上吹簫鳳未臻。四五芳期當順禮，出從君子正爲嬪。男兒好事方有□，□□從□□□年。蕩子別來多歲月，那堪夜夜掩空扉。腰身屡驗真知瘦，眼瞼常啼謾似肥。合歡寂院寧蠲忿，萱草閑堂反召悲。可妬桃花徒映靨，生憎柳葉尚舒眉。心如煎，眼不眠。良人不意思歸引，賤妾常吟薄命篇。胸上積愁應滿百，眼中行淚且成千。君不見，閨□怨□□顏華。直爲思君塞路遐，奈何征人太無意。一別十年音信賖，桑下受金君豈咎。機中織錦詎能嘉。羅帳空，角枕凍，角枕羅帳恨無窮。春苑看花泣長安，宵閨理線憶桑乾。頹思懶聽門前鵲，衰面慙當鏡裏鸞。願君莫學班定遠，慊慊徒老白雲端。,菅原清公,0,0.74112468957901
【奉和王昭君】御狄寧無計，微躯鎮一方。泣隨重塞盡，愁向遠天長。隴月分行鏡，胡冰凍旅裝。誰堪氈帳所，永代綺羅房。,菅原清公,0,0.74112468957901
【奉和梅花落】春風吹物暖，朝夕薄庭梅。花點紅羅帳，香縈玉鏡臺。榆關消息斷，蘭戶歲年催。未度征人意，空勞錦字廻。,菅原清公,0,0.74112468957901
【奉和侍中翁主挽歌詞、二首】百年嗟易辭，過隙幾何時。晨晷斜無駐，春花落有期。桃蹊長掩跡，蒿里忽迎轜。雖覺生涯理，人情尚可悲。,菅原清公,0,0.74112468957901
【其二】鳳掖榮華盡，烏書卜兆通。向朝傷薤露，欲暮泣楊風。漢浦星光缺，秦樓月影空。定知雲雨貌，長絕楚臺中。,菅原清公,0,0.74112468957901
【賦得絡緯無機織、應製】歲暮倡樓冷，征夫消息稀。思蟲寧有憶，誰爲織寒衣。細緯元無杼，疎經不待機。疋成如可借，遠送寄金微。,菅原清公,0,0.74112468957901
【奉和塞下曲】天山秋早雪花開，征客心消上苑梅。萬里他鄉無與晤，遥瞻漢月自南來。,菅原清公,0,0.74112468957901
【奉和塞上曲】虜塞草枯膠已寒，將軍浴鐵向桑乾。龍沙日夜風霜烈，壯士爲恩未識難。,菅原清公,0,0.74112468957901
【奉和關山月】關山秋宿月，夜冷月彌清。影共征輪滿，光含旅鏡明。龍城照雲陣，雁塞掛星營。還入高樓裏，空催思婦情。,菅原清公,0,0.74112468957901
【奉和春日作】歲去纔移月，年光處處賖。和風催柳絮，殘雪伴梅花。樹暖鶯能語，叢芳蝶自奢。一馳千里目，春思忽紛挐。,菅原清公,0,0.7411247491836548
【奉和清涼殿畫壁山水歌】丹與青，壁上裁成山水形。巃嵸危峯將蔽日，崢嶸險澗雁字橫。三江淼淼尋間近，五嶽迢迢坐裏生。雜花冬不殫，積雪夏猶殘。靈禽百貌從心曲，異木千名起筆端。飛流落前看鵠挂，重淵廻處識蛟盤。蔭松恰似八公仙，蹲石俄疑四皓賢。覓飲聯猿常接臂，加飡擔客長息肩。漁人鼓枻滄波裏，田父牽犂綠巖趾。繞棟輕雲未曾出，窺窓狎鳥經年止。遊心自足幽閑趣，屬目元饒智仁理。丹青工，有妙功，能令叡興發神衷。,菅原清公,0,0.74112468957901
【奉和聖製江上落花詞】菸霞四照作春妝，野樹山花總是香。江風一過吹花去，片片飄飄落何處。津家妖艶蠶未出，徒對落花與飛絮。看落花，落花數種色，縈盈園圃望無極。酷妬樓中鉛粉彩，擬奪機上霞錦織。惜落花，雲布星暉麗有餘。灑落叢薄蝶相伴，飛點窓簾人不如。年年歲歲花如茲，看來看去無息時。叡覽乘春憐物候，羣臣仰止濟汾詞。,菅原清公,0,0.74112468957901
【早春田園】寒牖五生花，空厨一罇酒。已迷帝王力，安辨天地久。□分一頃田，門外五株柳。差堪助貧興，何事貪富有。,淡海福良満,0,0.74112468957901
【言志】孤樹輪困久，三秋零落期。風霜日夜積，榮耀待何時。,淡海福良満,0,0.74112468957901
【被譴別豐後藤太守】故鄉何處在，天際白雲浮。歸雁遥將沒，漂杳去不留。邊聲四面起，悲淚數行流。今日生死別，何年問白頭。,淡海福良満,0,0.7411247491836548
【月下聽孤雁】邊亭夜已闌，一雁曉聲寒。雙影霜中沒，孤音月下聞。單飛倦避網，獨唳怨離羣。欲傳羈客淚，若箇故鄉雲。,淡海福良満,0,0.74112468957901
【夕次播州高砂凑】夕次高砂浦，時風暴且寒。凄凄抱霜雪，夜夜宿波瀾。釣火遥南岸，漁歌怨北灣。悲腸寸寸斷，何日下生還。,淡海福良満,0,0.74112468957901
【秋夜臥病】臥來頻改歲，年去復逢秋。照月三更靜，無人四壁幽。養形方已劣，知命道非優。唯有風前樹，搖落使人愁。,仲科善雄,0,0.74112468957901
【奉和秋夜書懷之作】今茲聖主無疆算，始及安仁秋興年。感發良宵不寐久，況乎聞雁白雲天。清風吹起上林樹，曉月光流禁掖前。當慶貞松不凋葉，誰論蒲柳望秋遷。,仲科善雄,0,0.74112468957901
【詠禁苑鷹生雛】茲禽羣鳥俊，禁苑教雛生。日日雄姿美，朝朝猛氣驚。青骸羈綵絆，素質狎丹庭。願以凌雲翼，長輪逐雀誠。,仲科善雄,0,0.74112468957901
【三月三日侍宴神泉苑、應詔】我皇微樂事，元巳宴花林。壽爵山符久，恩波海謝深。看花前後落，聽鳥短長吟。既醉仍餘舞，何關樹石音。,高丘茅越,0,0.74112468957901
【於神泉苑侍花宴、賦落花篇、應裂】落花飛，飛去落丹墀。本謂隨風落，方知被化歸。乍往乍還浮御盞，一聯一斷點仙衣。無心草木猶餘戀，況復微臣醉恩巵。,高丘茅越,0,0.74112468957901
【涉信濃坂】積石千重峻，危途九折分。人迷邊地雪，馬躡半天雲。巖冷花嫌笑，谿深景易曛。鄉關何處在，客思轉紛紛。,坂上今継,0,0.74112468957901
【詠史】陶潛不狎世，州里倦塵埃。始覺幽棲好，長歌歸去來。琴中唯得趣，物外已忘懷。柳掩先生宅，花薰處士杯。遥尋南嶽徑，高嘯北窓隈。嗟爾千年後，遺聲一美哉。,坂上今継,0,0.74112468957901
【和渤海大使見寄之作】賓亭寂寞對青溪，處處登臨旅念悽。萬里雲邊辭國遠，三春菸裏望鄉迷。長天去雁催歸思，幽谷來鶯助客啼。一面相逢如舊識，交情自與古人齊。,坂上今継,0,0.74112468957901
【渤海入朝】自從明皇御寶曆，悠悠渤海再三朝。乃知玄德已深遠，歸化純情是最昭。片席聊懸南北吹，一船長冷去來潮。占星水上非無感，就日遥思奏我堯。,大伴氏上,0,0.74112468957901
【奉和御製春朝雨霽、應製】雨晴宸眺遠，雲罷彼蒼披。朝露懸餘滴，殘虹卷半規。梅香深淺度，柳色短長垂。氛靄從斯沒，翅心就堯曦。,丹墀清貞,0,0.74112468957901
【和菅祭酒賦朱雀衰柳作】皇城陌上楊將柳，兩兩三三夾道斜。疇昔榮華都不見，今時憔悴一應嗟。寒霜著樹非真葉，霏雪封枝是僞花。既就堯衢待恩煦，阿誰更憶陶潛家。,丹墀清貞,0,0.74112468957901
【遊北山寺】香剎青巖頂，登攀指世情。高簷松上出，危路竹間行。梵語聞無厭，塵心伏不驚。寥寥雲樹裏，定水晚來聲。,丹墀清貞,0,0.74112468957901
【伏枕吟】勞伏枕，伏枕不勝思。沈痾送歲，力盡魂危。鬢謝蝉兮垂白，衣懸鶉兮化緇。悽然感物，物是人非。撫衾枕以耿耿，陟屺岵而依依。悵雲花於遽落，嗟風樹於俄衰。池臺漸毀，僮僕先離。客斷柳門羣雀噪，書晶蓬室晚螢輝。月鑑帷兮影冷，風拂牖兮聲悲。聽離鴻之曉咽，覩別鶴之孤飛。心倒絕兮悽今日，淚潺湲兮想昔時。榮枯但理矣，倚伏固須期。恃皇天之祐，善祈靈藥以何爲。,桑原宮作,0,0.74112468957901
【春日過友人山莊、探得飛字】入春今幾日，聞道數鶯飛。菸泛主人柳，花薰客子衣。野童驅犢去，山叟負薪歸。何獨漢陰老，此間可絕機。,桑原腹赤,0,0.74112468957901
【秋日於友人山莊興飲、探得簷字】聞有幽棲地，捫蘿試一瞻。白雲杯下起，黃菊掌中黏。野近獸馴座，林隣鳥望簷。登臨不外俗，吏隱兩相兼。,桑原腹赤,0,0.74112468957901
【月夜言離】地勢風牛雖異域，天文月兎尚同光。思君一似雲間影，夜夜相隨到遠鄉。,桑原腹赤,0,0.74112468957901
【和渤海入覲副使公賜對龍顏之作】渤海望無極，蒼波路幾千。占雲遥驟水，就日遠朝天。慶自紫霄降，恩將丹化宣。以君吳札耳，應悅聽薰絃。,桑原腹赤,0,0.74112468957901
【奉和婕妤怨】年色誠難保，妾人獨自尤。昭陽歌舞盛，長信綺羅愁。月向宮帷落，風經喑葉流。銀環終不賜，嫡愛永成秋。,桑原腹赤,0,0.74112468957901
【奉和聽擣衣】雙雙秋雁數般翔，閨妾當驚邊已霜。何處擣衣宵達旦，空樓月下萬家場。暗中不辨杵低舉，枕上唯聞聲抑揚。守夜宮鐘乍相和，應通長信復昭陽。,桑原腹赤,0,0.7411247491836548
【仰同尚書良右丞銅雀臺】憶昔妓堂好，君情應未闌。一朝雄志滅，千歲爵臺寒。北土臨風詠，西陵向月看。漳河與妾淚，日夜流無乾。,桑原腹赤,0,0.74112468957901
【奉和傷野女侍中】思媚一人容髮老，崦嵫暮晷不留年。孤墳對月貞女峽，閱水咽雲孝子泉。柳絮父詞身後在，蘭芳婦德世間傳。古來蒿里爲誰邑，今日松門閉鬼埏。野喑驂嘶通白霧，山空挽響入黃菸。何崇盜藥求仙臺，不朽衰榮降聖篇。,桑原腹赤,0,0.7411247491836548
【奉和故關聽雞】霸道寢來是舊城，人雞獨送司晨聲。自分陽精應覺曉，如今不爲孟嘗驚。,桑原腹赤,0,0.7411247491836548
【冷然院各赋一物、得瀑布水、應製】兼山傑出院中險，一道長泉曳布開。驚鶴偏隨飛勢至，聯珠全逐逆流頹。巖頭照日猶零雨，石上無雲鎮聽雷。疇昔耳聞今眼見，何勞絕粒訪天臺。,桑原腹赤,0,0.74112468957901
【和野內史留後看殿前梅之作】夙分爲官樹，開榮不畏寒。向南仙仗從，臨北綵花殘。待蝶香猶富，藏鶯影未寬。雖知先衆木，猶恨後天看。,桑原腹赤,0,0.7411247491836548
【和滋內史秋月歌】鐘鳴漏盡夜行息，月照無私幽顯明。歷歷衆星皆掩輝，悠悠萬象不逃形。亭亭光自嶺頭來，漸入高樓正徘徊。葉映洞庭波裏水，珠盈合浦蚌心胎。堯蓂莢滿自諳曆，仙桂花開誰所栽。點彩蕭疎楊柳堤，凝華遥裒白雲倪。吳江影下寒鳥宿，巫峽光中曉猿啼。長信深宮圓似扇，昭陽祕殿淨如練。西園公讌本忘倦，北地胡人應好戰。占募狂夫久從征，料知照劍獨橫行。漢邊一雁負書叫，城外千家擣衣聲。月落月昇秋欲晚，妾人何耐守閨情。,桑原腹赤,0,0.74112468957901
【奉和清涼殿畫壁山水歌】仙宮粉壁畫師情，翰綵偏能逐手生。萬象雖資造化力，丹青之妙更加精。名山大水宛然是，咫尺能分千萬里。渺渺蓬萊反掌間，綿綿員嶠寸眸裏。巨靈贔屓躡峯出，神龞昂藏背島起。江漢朝宗入海寬，長流風拂不動瀾。玄鶴雲中飛不去，白鷗水上浴猶乾。空青淡著春楊暖，石黛濃施古柏寒。蜂蝶紛飛寧換叢，菸霞澹蕩不復空。秋花荻浦經年白，春色桃源度歲紅。羽客吹笙無韻調，幽人傾爵未曾釂。羣鶯林裏春不停，積雪巖間夏仍照。朝望山，夕望川，山川朝夕在坐邊。人間氣序幾廻轉，席上風光無明年。不學周王勞轍遍，敢於戶牖知普天。,桑原腹赤,0,0.74112468957901
【夏日陪幸左大將藤原冬嗣閑居院、應製】寂然閑院當馳道，祗候仙輿灑一廬。酌芳藥堂經行入，摸琴玳席倚巖居。松陰絕冷午時後，花氣猶薰風罷餘。水上青蘋莫赴浪，君王少選愛遊魚。,滋野貞主,0,0.74112468957901
【王昭君】朔雪翩翩沙漠暗，邊霜慘烈隴頭寒。行行常望長安日，曙色東方不忍看。,滋野貞主,0,0.74112468957901
【春夜宿鴻臚館、簡渤海入朝王大使】枕上宮鐘傳曉漏，雲間賓雁送春聲。辭家里許不勝感，況復他鄉客子情。,滋野貞主,0,0.7411247491836548
【奉和河陽十詠、山寺鐘】行虬屡寫江樓靜，一道聞來初夜鐘。諳識山僧巖水漱，焚香合掌拜尊容。,滋野貞主,0,0.7411247491836548
【和巨內記春日四詠、飛燕】故年剪爪今春歸，棟宇改修猜未依。稟性將□凡鳥□，再三飛到狎簾幃。,滋野貞主,0,0.74112468957901
【奉和翫春雪】翫春雪，雲影翩翩暗四隣。姑射遥聞一處子，王門時見五車輪。凝黏翠箔懸珠滴，競入妝樓作玉塵。欲伴仙園梅李樹，從風灑落艶陽春。,滋野貞主,0,0.74112468957901
【觀鬥百草、簡朋執】三陽中月風光暖，美少繁華春意奢。晚鏡照顏妝黛畢，相將戲逐覓紅華。紅華綠樹菸霞處，弱體行疲園逕遐。芍藥花，靡蕪葉，隨攀迸落受輕紗。薔薇綠刺障羅衣，柳陌青絲遮畫眉。環座各相猜，他妓亦尋來。試傾雙袖口，先出一枝梅。千葉不同樣，百花是異香。樓中皆艶灼，院裏悉芬芳。散非蓄慮競風流，巧笑便娟矜數籌。鬥罷不求勳績顯，華筵但使前人羞。,滋野貞主,0,0.74112468957901
【奉和觀落葉】寒聲落葉簾前雨，點著閑筵不溼衣。聞道璇璣秋月暮，聖年宮樹待黃飛。,滋野貞主,0,0.74112468957901
【奉和關山月】成上孤明月，恆將太白看。弓彎漢卒臂，□桂拂見鞍。□陣鼓聲死，伍營兵氣寒。姮娥如有意，應照妾汍瀾。,滋野貞主,0,0.74112468957901
【和光禪師山房曉風】孤峯仰與白雲同，到曉深寒滿院風。雁影吹來古塔上，泉聲纔定近谿中。侵窓老樹雖鳴葉，閉戶妙燈猶護蟲。百籟相和山更靜，禪心彌觀世間空。,滋野貞主,0,0.74112468957901
【和澄上人題長宮寺二月十五日寶藏會】種好六年備，昏衢仰映臨。涅槃非實道，尊象是夢金。名字自希絕，經王亦甚深。化流崛山嶺，鶴留菩提林。一子悲難竭，三車感不任。聞經帝釋下，捧穀虛堂尋。繞塔看歸雁，思龍託樹陰。不常猶不住，非曩亦非今。法坐楞伽說，禪房仙掌琴。貝葉傳梵啓，鐘聲入谷沈。德水洗塵意，天花落俗襟。如來不生滅，照薰修□心。,滋野貞主,0,0.7411247491836548
【奉和早春】淑穆年華早，春陰漸欲長。舒榮仙籞椓，仰煦古疇荒。北雁非寒候，南鶯是暖陽。春人釋舊服，何處不新妝。,滋野貞主,0,0.74112468957901
【奉和早春觀打毬】蕃臣入覲逢初暖，初暖芳時戲打毬。繡戶爭開鳷鵲觀，紗窓不閉鳳凰樓。如鉤月度蓂階側，似點星哨綵騎頭。武事從斯弱見輸，輸家妬死數千籌。,滋野貞主,0,0.74112468957901
【奉和春日作】聖眼閱奔霭，芳情從此頻。便娟韶吹煖，旖旎歲腴新。紫籜須抽節，青叢欲勝茵。金堤輕凍罷，初使泳潛鱗。,滋野貞主,0,0.74112468957901
【和菅清公春雨之作】有渰公私遍，初令東作霑。杏花新色淺，菖葉早莖纖。暮影頻來館，春聲不斷簷。羣萌從此出，何處見寒潛。,滋野貞主,0,0.7411247491836548
【奉和鞦韆篇】寒食節，周舊制，禁火餘風猶不廢。麗景雖多雄勝壤，光華未若帝鄉霽。相將容豫自何憐，昨日菸林採摘人。借問遊蹤攸何處，鞦韆好樹一園春。自凌旦，欲暮時，後輩趁來滿落暉。或步或車塵影合，半休半戲語聲微。初惟淺暗榆槐柳，酷氣深濃桃李梨。聳幹高橫來似落，長繩倒著去如飛。常人熟得新者畏，往歲遄停今年遲。弱腕經營不識罷，輕躬憐愛無意歸。花與飾，飾與花。一香發，雙色奢。鬟鬢迎枝蝉翼薄，釵鈿礙葉燕陰斜。非唯瑋態鞦韆工，婦容婦德亦歸功。明日更期鬥百草，君王花樹芳菲中。,滋野貞主,0,0.74112468957901
【臨春風、效沈約體、應製】臨春風，春風澹蕩起。初從青蘋末，過拂瑽閨裏。香奩拭卻飛棲塵，妝紛眠銷懊恨人。舞袖欲縫絲屡亂，音書未寄怨逾頻。綠動能蟠葉，紅驚鳳腦花。柳絮非同處，梅芬是滿家。黃鶯雜沓誰求媒，素蝶翩翻不倦廻。一道風情如有感，吹簾似令蕩夫開。,滋野貞主,0,0.74112468957901
【春日奉使入渤海客館】蒼茫渤海幾千里，五兩舟中送一年。鯷壑艱辛孤跡度，鯨濤殺怕遠情傳。春鴻愛煖南江水，旅客看雲北海天。曉籟莫驚單宿夢，他鄉覺後不勝憐。,滋野貞主,0,0.74112468957901
【文友見過賦鶯、勒情晴字】春鶯出自環林裏，雜吹新聲舊歲情。不棄疎籬花樹色，羣飛入我晚風晴。,滋野貞主,0,0.74112468957901
【和藤神策大將、閉門好靜花鳥馴人、不勝感興什】隱吏兩相得，嫌喧暫斷賓。松蘿宜避跡，苔蘚不看塵。葉暗寸餘綠，花殘數片春。蒙牽風月好，非是遁棲人。,滋野貞主,0,0.7411247491836548
【奉和除夜】新年欲到故年去，新故相聯四氣和。豫喜仙齡難老歇，還悲人事易蹉跎。春聲北向雁將少，曉聽南驚鶯未多。雖値暄寒猶不變，閑庵砌後古松蘿。,滋野貞主,0,0.74112468957901
【閑庭留雪、探得迷字、應令】欲儷淸彈曲，縈臺獨奈兮。封條樹裊重，潤翼鳥飛低。珠綴簾愈映，銀生牓不迷。庭隅無穢濁，愚操此思齊。,滋野貞主,0,0.74112468957901
【奉和清涼殿畫壁山水歌】掖垣壁，每清冷，萬事餘閑養聖齡。眼下思瞻造化體，令聽畫匠飾丹青。村鄉縣邑十州記，詭色環名山海經。萬里江山寸□發，千深海水尺地停。晨昏不霽菸霞霧，晝夜無環日月星。鶴嶺仙炊雜樹葉，蘇門客嘯向巖扃。花林鳥入羽常引，薜荔人歸逕不盡。錦里將妝拾翠具，仙家欲葺採黃菌。武陵縣裏疑迷源，明月峽中似聽猿。春秋暖冷同千齡，草木榮枯共一園。古年奇好盡毫端，坐臥之間未厭看。穎川水曲巖陵瀨，不知漁叟釣潭竿。,滋野貞主,0,0.74112468957901
【奉和太上天皇秋日作】玉琯商氛起，璇閨砧杵勞。寒聲初落樹，秋色欲齊毫。露鶴警新滴，籬鷹縮舊綯。悲哉爲氣也，叡興與天高。,滋野貞主,0,0.74112468957901
【秋月夜】輕簾朗卷夜窓靜，孤月閑來泛南端。白兎因箕雲葉霽，姮娥竊藥仙居寒。渡河未見候輪溼，寫鏡徒憐秋扇團。承袖攬之不盈手，爲無纖翳通宵看。圓規滿耀寰區飛，陰魄生來二八時。長樂鐘聲傳漏久，衡陽雁影下水遲。孤飛夜鵲簷枝怨，暗識昆蟲機杼悲。賤妾單居不肯寐，風吹砧杵入雙扉。年來歲去容華空，古往今來月影同。上郡良家戎行遠，邊庭蕩子塞途窮。貞筠不變綠窓色，暮柳先疎官路風。明月如非照妾意，那堪秋夜暗閨中。,滋野貞主,0,0.74112468957901
【和海和尚秋日觀神泉苑之作】闍梨下自南山幽，敕許令看上苑秋。御路蕭疎楊柳影，導行直到白沙洲。回瞻肅殺無紛濁，眼沸清泉一細流。小嶺登攀頻見鷲，暗林拂入欲驚鳩。三明溼照龍池閣，二道薰迎秋蕙樓。法侶相隨喜樹下，不殊昔與大比丘。,滋野貞主,0,0.74112468957901
【奉和太上天皇青山歌】陟崇山之嵬㠑，攀石磴之㟪磊。避噪初深兮谷異，追閑稍遠兮嶺改。東西引望無行人，前後回看絕世隣。野話何關京邑語，雲衣不染俗家塵。居諸恍惚易蹉跎，叡慮優遊無經過。花咲兮如喜見，猿驚兮似誰何。山文俄書葉，仙圍欲爛柯。匹馬玄黃策不倦，爲隨高踏之菸蘿。,滋野貞主,0,0.74112468957901
【奉和漁歌五首】漁夫本自愛春灣，鬢髮皓然骨性閑。水澤畔，蘆葉間，挐音遠去入江還。,滋野貞主,0,0.74112468957901
【（同二）】渺茫一點釣家舟，不倦遊漁自曉流。滯似馬，湍如牛，芳菲霽後入花洲。,滋野貞主,0,0.74112468957901
【（同三）】潺湲綠水與年深，棹下波聲不厭心。砂巷嘯，蛟浦吟，山嵐吹送入單衿。,滋野貞主,0,0.74112468957901
【（同四）】長江萬里接雲倪，水事心在浦不迷。昔山住，今水棲，孤竿釣影入春谿。,滋野貞主,0,0.74112468957901
【（同五）】水泛經年逢一清，舟中暗識聖人生。無思慮，任時明，不罷長歌入曉聲。,滋野貞主,0,0.74112468957901
【遥和播州淨長史丹治中得絮柳、請植左大將軍閑院之作】柳條八許尺，截取寄情人。根斷葉燋養，紛空絮落貧。星躔移夕建，龍路送朝鱗。搖地日猶淺，須看後歲春。,滋野貞主,0,0.74112468957901
【奉和御製江上落花詞】晴江兩岸輕塵發，車馬爭來看物華。本道津橋春色久，桃花楊柳千人家。灘頭漂母添紅妝，浦口漁夫從銀浪。翫落花，落花迸灑不擇地，去馬飛禽綵色備。怨婦看憐欲寄遠，商量裛取不求利。惜落花，落花何處不風斜。山梨似雪谿邊飛，洲鷺疑雲林外歸。妾淚常悲共水滴，妾顏猶畏與花衰。一遇君王行月令，更使妾意荷芳暉。,滋野貞主,0,0.74112468957901
【和進士貞主初春過菅祭酒舊宅、悵然傷懷作】閑庭宿草無復掃，虛院孤松自作聲。但見平生風月處，春朝花鳥慘人情。,巨勢識人,0,0.74112468957901
【奉和春日江亭閑望】澹蕩三仲□，春晴萬里天。園林半灼灼，原野盡芊芊。日暖鴛鴦水，風和楊柳菸。山光霽後綠，江氣晚來鮮。遠樹緊湖小，長波接海聯。潮生孤嶼沒，霧卷片帆懸。草色洲中短，花香窓外傳。歸聲冏去雁，春響送鳴鵑。流靜看遊艇，谿幽聽落泉。興餘日已暮，江月照仙眠。,巨勢識人,0,0.74112468957901
【嵯峨院納涼、探得歸字、應製】君王倦熱來茲地，茲地清閑人事稀。池際追涼依竹影，巖冏避暑隱松帷。千年駮蘚覆階密， 一片晴雲亙嶺歸。山院幽深無所有，唯餘朝暮泉聲飛。,巨勢識人,0,0.74112468957901
【敬和左神策大將軍、春日閑院餞美州藤太守甲州藤判官之作】杜鵑啼處春將闌，閑院花亭餞兩官。飛舄始乘鳧翼去，離絃頻送鶴聲彈。鄉心遠樹孤雲跡，客路邊山片月寒。一別情期勿暫忘，音書屡寄往來看。,巨勢識人,0,0.74112468957901
【春日餞野柱史奉使存問渤海客】使乎遠欲事皇皇，方惜睽離但有觴。遲日未銷邊路雪，暖菸遍著主人楊。天涯馬踏浮雲影，山裏猿啼朗月光。策騎翩翩何處至，春風千里海西鄉。,巨勢識人,0,0.74112468957901
【春日別原掾赴任】良儔本自非易得，之子爲別最情深。水國天邊千里遠，暮山江上一猿吟。白鷗狎人隨去舳，青草聯湖傍客心。此日交頤無可贈，相思空有淚沾襟。,巨勢識人,0,0.74112468957901
【秋日别友人】林葉翩翩秋日曛，行人獨向邊山雲。唯餘天際孤懸月，萬里流光递送君。,巨勢識人,0,0.74112468957901
【奉和春閨怨】妾年妖艶二八時，灼灼容華桃李姿。幸得良夫憐玉貌，鬱金帳裏薦蛾眉。綺筵朝共琅玕食，錦褥夜同翡翠帷。誰慮遣君向戍路，恩情婉㜻忽相違。皇城一去關山遠，閨閤聯年音信稀。自恨相別不相見，使妾長歎復長思。長思長歎紅顏老，客子何心還不早。君不見，妾離別，晝夜吁嗟涕如雪。雙蛾眉上柳葉颦，千金笑中桃花歇。空牀春夜無人伴，單寢寒衾誰共暖。金繡羅衣盡啼溼，銀妝縷帶日瘦緩。又不見守空閨，閨中怨坐意常迷。昔時送別秋蘆白，此日愁思春草萋。階前花積妾不掃，窓外鶯啼妾復啼。柳塞廻鴻引羣度，杏梁來燕比翼棲。閑庭點點蒼苔駮，暗牖依依綠柳低。晚來懒織機中錦，愁向高樓明月孤。片時枕上夢中意，幾度往還塞外途。,巨勢識人,0,0.7411247491836548
【奉和春情】孤閨已遇芳菲日，頓使春情幾許紛。玉戶愁褰蘇合帳，花蹊懶曳石榴裙。鶯啼庭樹不堪妾，雁向邊山難寄君。絕恨龍城征客久，年年遠隔萬重雲。,巨勢識人,0,0.74112468957901
【和伴姫秋夜閨情】比來朔雁度千番，一箇封書曾未看。遥想燕山涼氣早，誰堪砧杵擣衣難。真珠暗箔秋風閉，楊柳疎窓夜月寒。不計別離經歲序，惟知曉鏡玉顏殘。,巨勢識人,0,0.74112468957901
【奉和長門怨】日夕君門閉，孤思不暫安。座生秋帳滿，月向夜牀寒。星怨靨難霽，雲愁鬢欲殘。唯餘舊時賞，猶入夢中看。,巨勢識人,0,0.74112468957901
【奉和婕妤怨】昔時同輦愛，翻怨裂紈情。孤帳秋風冷，空簾曉月明。啼顏拭尚溼，愁黛畫難成。絕妬昭陽近，聞來歌吹聲。,巨勢識人,0,0.74112468957901
【奉和折楊柳】楊柳東風序，千條摇颺時。邊山花映□，虛牖集嚬眉。樓上春簫怨，城頭曉角悲。君行音信斷，攀折欲寄誰。,巨勢識人,0,0.74112468957901
【和澄上人臥病述懷之作】吾師山上寺，託疾臥雲菸。猿鳥狎梵宇，鬼神護法筵。澗花當佛咲，峯月向僧懸。已覺非真有，觀身自得痊。,巨勢識人,0,0.74112468957901
【奉和侍中翁主挽歌詞二首】夜谿生涯盡，佳城艶質淪。婺星藏遠漢，仙桂落虛輪。淑問遺仍在，恩榮歿更新。冥途無節候，何處復知春。,巨勢識人,0,0.74112468957901
【其二】曉月銘旌出，春山轅馬通。繁笳悲薤露，畫翣送松風。洛雪廻光罷，巫雲行影空。可嗟桃李貌，長掩重泉中。,巨勢識人,0,0.74112468957901
【春日侍神泉苑、赋得春月、應製】春天霽靜無纖翳，皎潔孤明桂月來。窓外曲鉤疑卷箔，空中懸鏡不關臺。漸圓光隨漢東蚌，半缺影逐淮南灰。堯帝當時何計曆，須看蓂葉夾階開。,巨勢識人,0,0.74112468957901
【和野桂更觀鬥百草簡朋執之作】聞道春色遍園中，閨裏春情不可窮。結伴共言鬥百草，競來先就一枝叢。尋花萬步攀桃李，摘葉千回繞薔薇。或取倒葩或尖萼，人人相隱不相知。彼心猜我我猜彼，竊遣小兒行密窺。團欒七八者，重樓粉窓下。百香懷裏薰，數樣掌中把。擁裙集綺筵，比首雜華鈿。相催猶未出，相讓不肯先。鬥百草，鬥千花，矜有嗤無意愈奢。初出紅莖敵紫葉，後將一蕊爭兩葩。證有一判籌初負，奇名未盡日又斜。勝人不聽後朝報，脫贈羅衣恥向家。,巨勢識人,0,0.74112468957901
【神泉苑九日落葉篇、應製】晚節商天朔氣侵，嚴霜夜雨變秋林。高颸一獵欲吹盡，灑落寒聲萬葉吟。來往本無何處定，東西偏任自然心。颺空無著千餘滿，積地不掃尺許深。觀落葉，落林塘，半分紅兮半分黃。洞庭隨波色泛映，合浦思風影飄揚。繞叢宛似莊周蝶，度浦遥疑郭泰舟。四時寒暑來且往，一歲榮枯春與秋。劉安獨傷長年歎，屈平多增遲暮憂。紫塞寒風苦鐵衣，紅樓夜月怨羅帷。已見淮南木葉落，還逢天北雁書歸。觀落葉，落林中，林中葉盡秋云窮。衰影遥知楚山桂，餘香猶想吳江楓。誰使變化能若此，一時萬物不相同。唯餘上林凌霜葉，歲寒之後獨青蔥。,巨勢識人,0,0.74112468957901
【和滋內史奉使遠行觀野燒之作】皇華辭宅遠有期，行踏雲山臘月時。匹馬驅馳忽遇夜，瞑矇暗色迷所之。誰村野火客行邊，不待月暉見朗天。初著孤叢微燎發，須臾迸散萬山然。炎焰紛飛無暫斷，冬時不寒還生暖。狀似天河曉星落，色如仙竈仙菸滿。寒冰鎔盡百谷中，熱雲蒸落九天空。山鳥愁傷構巢樹，野人畏著編宇蓬。忽起邊風吹焦聲，雄光烈烈看更明。長途今夜不知暗，屡策輕蹄獨照行。,巨勢識人,0,0.74112468957901
【琴興】獨居想像嵆生興，靜室一弄五絃琴。形如龍鳳性閑寂，聲韻山水響幽深。極金徽一曲，萬拍無倦時。伯牙彈盡天下曲，知音者或但子期。子期伯牙歿來久，鳴琴千載□□□。,巨勢識人,0,0.74112468957901
【奉和塞下曲】胡兒塞月曉吹笳，梅柳雖春未見花。爲報國恩不敢死，邊亭萬里老風沙。,巨勢識人,0,0.74112468957901
【奉和巫山高】巫嶺巴東峙，靈基貌削成。危巖干鳥路，虛谷寫雷鳴。雲臨朝館起，雨向夕臺行。秋月孤猿曙，悽斷旅遊情。,巨勢識人,0,0.74112468957901
【九日林亭赋得山亭明月秋、應太上天皇製】秋天如水髙且虛，上有明月無根株。流光洞徹空山裏，林下孤亭靜者居。任來一餌不死藥，已得一生長爲樂。山寂寂，月團團，仙帳無眠山夜寒。千山一霜物衰朽，運謝時代空有有。雲鶴晴飛紫霄上，野猿清叫青溪口。月正午轉明，古蘿松下照幽情。今夕即重陽，月樽唯是更生香。,巨勢識人,0,0.74112468957901
【奉和搗衣引】婦家禮，生來十年不出門，四教傳授慈母言。始修法度何最重，婦功之營無與論。春天蠶作繭收絲，秋景織紐霜授衣。從此即今勞所務，招携婭姹幾家姫。衣初擣，擣衣之難苦寒早，女須鳴石秋聲擊。叔虞封枝月影抱，判是歌舞無勞曲。通宵砧杵未爲足，音韻塤篪不相攘。□響添珮暗聯續，萬杵千砧意豈齊。殊令怨者就中悽，雁度相思蘇子妾，鴛機獨怨竇生妻。擣衣罷華裁初纖，四阿向曉風蕭疎。剪刀欲倦玉手冷，刺針還嫌線腳麁。不知肥瘦異於今，寬窄仍准別時襟。君不見，隴頭水，是妾悽切擣衣音。,巨勢識人,0,0.74112468957901
【秋山作、探得泉字、應製】八月秋山涼吹傳，千峯萬嶺寒葉翩。羽客裳斑霓氣度，隱人帶綠女蘿懸。谿生濃霧織薄縠，水寫輕雷引飛泉。入谷猶知玄牝道，登巒何近白雲天。,朝野鹿取,0,0.74112468957901
【奉和春閨怨】妾本長安姿嬌奢，衣香面色一似花。十五能歌公主第，二十工舞季倫家。使君南來愛風聲，春日東嫁洛陽城。洛陽城頭桃與李，一紅一白蹊自成。錦褥玳筵親惠密，南鶼東鰈還是輕。賤妾中心歡未盡，良人上馬遠從征。出門唯見揚鞭去，行路不知幾日程。尚懷報國恩誼重，誰念春閨愁怨情。紗窓閉，別鶴唳。似登隴首腸已絕，非入楚宮腰忽細。水上浮萍豈有根，風前飛絮奈無蔕。如萍如絮往來返，秋去春還積年歲。守空閨，妾獨啼。虛座塵暗，空階草萋。池前悵看鴛比翼，梁上慙對燕雙棲。淚如玉箸流無斷，髮似飛蓬亂復低。大夫何時凱歌歸，不堪獨見落花飛。落花飛盡顏欲老，早晚應看片時好。,朝野鹿取,0,0.74112468957901
【奉和王昭君】遠嫁匈奴域，羅衣淚不乾。畫眉逢雪壞，裁鬢爲風殘。塞樹春無葉，胡雲秋早寒。閼氏非所願，異類詎能安。,朝野鹿取,0,0.74112468957901
【奉和河陽十詠、二首、江上船】江潮漫漫流幾年，日夜送迎往還船。已似飛龍遊雲裏，還看翔鳳入天邊。,朝野鹿取,0,0.74112468957901
【（同）水上鷗】河陽別宮對江流，不勞行往見羣鷗。能知人意狎不去，或浮或沿與波遊。,朝野鹿取,0,0.7411247491836548
【和巨內記春日四詠、一首、飛燕】衣玄裳素入蘭閨，雙去雙來不獨棲。梁上登巢居是逸，簾前向戶飛暫低。,朝野鹿取,0,0.74112468957901
【春日左將軍臨況】灑掃荊扉望風久，尊卑禮融未成歡。微誠有感降恩顧，欲酌春醪心自寬。檐下閑花光艶爚，籬前脩竹影檀欒。何圖一損臺門貴，今日高車過下官。,勇山文継,0,0.74112468957901
【秋朝聽雁、寄渤海入朝高判官釋錄事】大海途難涉，孤舟未得廻。不如關隴雁，春去秋復來。,坂上今雄,0,0.74112468957901
【早春别阿州伴掾赴任】一朝銜命遠離別，上月春初風尚寒。欲識我魂隨子去，羈亭夜夜夢中看。,紀末守,0,0.74112468957901
【奉和王昭君】含悲向胡塞，辭寵別長安。馬上關山遠，愁中行路難。脂粉侵霜減，花簪冒雪寒。琵琶多哀怨，何意更爲彈。,藤原是雄,0,0.74112468957901
【題光上人山院】梵宇深峯裏，高僧住不還。經行金策振，宴坐草衣閑。寒竹留殘影，春蔬採舊山。相談酌綠茗，菸火暮雲間。,錦部彦公,0,0.74112468957901
【看宮人翫扇】妖姫二八御樓東，華扇添妝顏翳紅。遥似姮娥憑漢月，還疑班子恐秋風。掩鬟影暗寶釵上，隨手泣生羅袖中。寄語陽臺爲雨者，朝朝應入楚王宮。,錦部彦公,0,0.74112468957901
【訪幽人遺跡】借間幽棲客，悠悠去幾年。玄經空祕卷，丹竈早收菸。影歇青松下，聲留白骨前。因今訪古跡，不覺淚潺湲。,平五月,0,0.7411247491836548
【奉和觀新燕】海燕新來度春天，差池羽翼如往年。既能忘卻蒼波遠，朝夕欲巢畫梁邊。,佐伯長継,0,0.74112468957901
【奉和觀新燕】早燕雙飛入曙晴，遥經聖眼奏新聲。還嗟未狎鴛鴦帳，先負漢家妖艶名。,小野年永,0,0.74112468957901
【夏日同美三郎、遇雨過菩提寺作】晚景雲蒸雨初下，遊人半溼青山侧。垂鞭撫轡無所往，便寄玄爐且棲息。古殿鑪薰栴檀香，山僧法服薜蘿色。深窓欲曙憑松暗，絕巘初明銜雲黑。誰識心田先種因，希夷覺路仰餘德。,小野年永,0,0.74112468957901
【奉和過古關】皇猷速被車書同，關路長開古鎮宮。白馬時來無吏問，東西行客日夜通。,宮部村継,0,0.74112468957901
【冷然院各赋一物、得水中影、應製】萬象無須匠，能圖綠水中。看花疑有馥，聽葉不鳴風。一鳥還添鳥，孤叢更向叢。天文遥降耀，應爲潭心空。,桑原広田,0,0.74112468957901
【奉和聖製江上落花詞】天子乘春幸河陽，河陽舊來花作縣。一縣併是落花時，落花颻颺映江遍。濃香不異武陵迷，輕盈髣髴陽臺夢。山路吹落明月中，渡頭紛紛細草叢。惜落花，飛來飛去任春風。將花擬人人將故，人故花新遞惜紅。只爲芬芳近仙看，萬樹榮暉一種同。看落花，一半蕭灑一半結。今歲蹉跎雖落盡，明年還復堪攀折。,坂田永河,0,0.74112468957901
【奉和太上天皇春堂五詠、四首】御春堂，春堂六扇屏。淡墨圖形尚可辨，朝雲歸處巫山晴。,坂田永河,0,0.74112468957901
【（同二）】御春堂，春堂苔蘚牀。幽棲自從嫌玳瑁，尋常石上又水傍。,坂田永河,0,0.74112468957901
【（同四）】御春堂，春堂灼灼燈。蘭膏更加夜過半，隱映雙花聯影登。,坂田永河,0,0.74112468957901
【奉和聖製江上落花詞】河陽二月落花飛，江上行人花襲衣。夾岸林多花非一，飛滿空中灑江扉。村人爭出掣芳柯，霞浦紛紛艶色多。澄潭祇視彩浪起，水底初疑白雲過。對落花，落花看不歇，紅樹千條一段發。儵忽飄零樹與叢，須臾鋪地不勝風。半著江磯浦口駮，半飛波上水顏紅。見落花，落花欺雲滿湖裏，滿湖一廻投春水。無數亂來凡幾千，歷亂飄颺後復前。唯看日暮津亭下，左右源花匝水然。,紀御依,0,0.74112468957901
【春日山寺、探得春字】法堂寂寞凡幾辰，雲樹朦朧欲暮春。遥聽風中誦經處，定知時有安禪人。,藤原三成,0,0.74112468957901
【冬日過山門】香剎青雲外，虛廊絕岸傾。水清塵躅斷，風靜梵音明。古石苔爲骨，新房庵作名。森然蘿樹下，獨聽暮鐘聲。,笠仲守,0,0.74112468957901
【奉和落梅花】凌寒朱早發，競暖素初飛。送吹香投牖，迎光影拂扉。蕊疎實漸見，葉細蔭猶微。願遇重陽日，承暉擅芳菲。,和気広世,0,0.74112468957901
【奉和春日作】時去時來秋復春，—榮一悴偏感人。容顏忽逐年序變，花鳥恆將歲月新。,藤原衛,0,0.74112468957901
【奉試赋得秋】涼秋蕭索太堪悲，況復寒鴻南度時。官渡柳營計應碎，扶風松蓋想無衰。擣衣夾室月光冷，織錦中閨思緖滋。白露凝蘭洗佩淨，玄霜殺草驚鐘飛。晴空雲簇收遥嶺，古木蝉蕤咽晚颸。黃葉颻零秋欲暮，則知潘鬢颯如絲。,紀長江,0,0.74112468957901
【看紅梅、探得爭字、應令】二月寒除春欲暖，遥山花樹梅先驚。即今紅蕊滿枝發，仙覽褰簾感興情。香雜羅衣猶可誤，光添妝瞼遂應爭。儻因委質瑶堦側，朝夕徒仰少陽明。,紀長江,0,0.74112468957901
【奉試賦得隴頭秋月明】蕭關天氣冷，隴上月輪明。皎皎含冰白，輝輝入鏡澄。凌霜弓影靜，裛露扇陰清。彩比齊紈冷，光同趙璧生。珠華浮雁塞，練色照龍城。忝預昭君曲，長隨晉帝行。,藤原令緒,0,0.74112468957901
【早春途中】平旦揮鞭城外出，林村雨霽早春生。傍峯近聽樵客唱，入澗深聞斷猿聲。關北寒梅花未發，江南暖柳絮先驚。愁中路遠行不盡，爲有羈人故鄉情。,藤原令緒,0,0.74112468957901
【秋日登叡山、謁澄上人】城東一岑聳，獨負叡山名。貝葉上方界，焚香鷺嶺城。甑餐藜藿就，臼飯練砂成。輕梵窓中曙，疎鐘枕上清。桐蕉秋露色，雞犬冷雲聲。高隱丹丘地，方知南嶽晴。,藤原常嗣,0,0.74112468957901
【重陽節得秋虹、應製】君王出豫値重陽，試望秋虹遠近光。首尾分形浮殿閣，雌雄半體跨池塘。晴天色爽弦文弛，碧水陰生橋勢長。別有夢中華渚度，千年一聖誕明王。,橘常主,0,0.74112468957901
【奉試賦得隴頭秋月明】桂氣三秋晚，蓂陰一點輕。傍弓形始望，圓鏡暈今傾。漏盡姮娥落，更深顧兎驚。薄光波裏碎，寒色隴頭明。皎潔低胡域，玲瓏照漢營。誓將天子劍，怒髮獨橫行。,豊前王,0,0.74112468957901
【奉試賦秋雨】秋雨正滂沛，旬朝灑玉堂。花濃叢發越，燕度石飛翔。已濯蘭林佩，更霑蕙草香。迎風散斜影，清暑送浮涼。似露飄長樂，如塵拂建章。長年無破塊，崇德詠時康。,山田古嗣,0,0.74112468957901
【奉試詠梁、得塵字】鳳閣將成歲，龍樓結構辰。杏飄華日影，梅起妙歌塵。帶紫朝光斷，含丹晚色新。願爲廊廟幹，長奉聖君宸。,南淵弘貞,0,0.74112468957901
【奉和詠塵】紫陌暮風發，紅塵靄靄生。牀中隨電影，梁上洗歌聲。老氏和光訓，莊生守險情。拂林疑霧薄，飄沼似雨輕。戰路從柴曳，妝樓含鏡冥。未期裨峻嶽，飛颺徒自驚。,藤原関雄,0,0.74112468957901
【奉和詠塵】微塵浮大道，靄靄隱垂楊。色暗龍媒埒，形飛鳳輦場。徘徊寧有定，動息固無常。逐舞生羅韈，驚歌起畫梁。因風流細影，似雪散輕光。無由逢漢主，空此轉康莊。,菅原清岡,0,0.74112468957901
【奉和詠塵】大噫籠羣物，惟塵在細微。遇霖時衆斂，承吹乍雰霏。洛浦生神襪，都城染客衣。朝隨行蓋起，暮逐去軒歸。動息常無定，徘徊何處非。冀持老耼旨，長守世間機。,菅原善主,0,0.74112468957901
【奉和詠塵】桂宮飛細質，柳陌泛輕光。影逐龍媒亂，形隨鳳轄揚。鏡沈疑霧月，衣染似粉妝。帶曲生珠履，臨歌繞畫梁。雨來收不發，風至聚還張。峻嶽如無讓，微功庶莫亡。,中臣良舟,0,0.74112468957901
【奉和詠塵】康莊飆氣起，博擊細塵飛。晨影帶軒出，暮光將蓋歸。隨時獨不競，與物是無違。動息如推理，逍遥似知機。形生范丹甑，色化士衡衣。欲助高山極，還羞真質微。,中臣良楫,0,0.7411247491836548
【和惟逸人春道、秋日臥病華嚴寺精舍之作】病中秋欲暮，策杖到雲居。石徑人來遠，霜林鳥道疎。飛雲心不定，身世此浮虛。月色孤猿絕，峯聲一夜初。吹螺山寺曉，鳴磬谷風餘。蘭若遲廻久，寥寥臥草廬。,滋野善永,0,0.74112468957901
【翫菊花篇、應製】萋萋芳菊繞清潭，始有寒花一雁南。岸色早滋，朝野露餘香。盈把將隨陶元亮，登高欲訪費長房。飡英閑作湘南客，飲水延年酈北鄉。翫黃花，黃花無厭日將斜。影入三秋□宛浦，人傳往事舊龍沙。葉如雲，花似星，紛紛幾處滿山亭。自有心中彭祖術，霜潭五美奉遐齡。,滋野善永,0,0.74112468957901
【看落葉、應令】秋天鶴唳露光團，萬葉紛紛歲欲闌。金井梧桐雖搖落，庭前孤竹不知寒。,滋野善永,0,0.74112468957901
【奉和太上天皇青山歌】山寂歷兮春欲曛，澗幽深兮此閑雲。雲中靜兮逸人居，棟裏雲兮時卷舒。春遥花聲兮雞犬，一林心事兮琴書。追訪赤松兮遺跡，長年隱几兮閑餘。山寂歷意幽清，幽清喜春晴。古蘿疎兮春月色，谿扉暗兮夜泉聲。避喧兮遂無問，衣薜兮足了生。人間遊兮絕不夢，曉猿深兮落月洞。春光寂寂暮山家，獨往藜杖□菸霞。,滋野善永,0,0.7411247491836548
【奉試賦得隴頭秋月明】反覆單于性，邊城未解兵。戍夫朝蒔食，戎馬曉寒鳴。帶水城門冷，添風角韻清。隴頭一孤月，萬物影云生。色滿都護道，光流佽飛營。邊機候侵寇，應驚此夜明。,小野篁,0,0.74112468957901
【秋雲篇、示同舍郎】氣憀慄，具品秋。客在西，歲欲遒。登山臨水耶楚望，移目寒雲遠近愁。初觸拳石一片起，盲風吹獵九圍浮。陰聯潘嶽晉閣上，色映劉王汾水流。籠山暗溼長年葉，帶日高韜短晷暉。紫府欲迎仙駕養，青天曾助鹏翼飛。朝爲巫嶺神姫氣，夜作銀河織女衣。富貴人間如不義，華封勸我帝鄉意。,小野篁,0,0.74112468957901
【近以拙詩寄王十二、適見惟十四和之之什、因以解答】勝負人間爭奈何，淬將心劍戰肝魔。虛名日腳翻陽焰，妄累風頭亂雪波。賤得交情探底盡，老看時事到頭多。見君行李平如砥，誰向羊腸取路過。,小野篁,0,0.7411248087882996
【重酬】野人閑散立身何，自課功夫文字魔。寒步更教吹退鷁，醜嚬還被敵橫波。水中投物浮沈異，手裏藏鉤得失多。折軸孟門難進路，可怜騏驥坦途過。,小野篁,0,0.7411247491836548
【和從弟內史見寄、兼呈二弟】世時應未肯尋常，昨日青林今帶黃。不得灰身隨舊主，唯當剔髮事空王。承聞堂上增羸病，見說家中絕米粮。眼血和流腸絞斷，斯聲音盡叫蒼蒼。,小野篁,0,0.7411248087882996
【和沈州感故鄉、應得同時見寄之作】查客來如昨，寒蟾再遇圓。三冬難曉夜，萬里不陰天。漫遣刀環滿，空經破鏡懸。計應鄉國處，愁見一時然。,小野篁,0,0.74112468957901
【內宴春日】著野展鋪紅錦繡，當天遊織碧羅綾。洗開蛰戶雪翻雨，收出蟠龍水破冰。,小野篁,0,0.74112468957901
【秋夜】蔓草露深人定後，終宵雲盡月明前。牀嫌短腳蛬聲鬧，壁厭空心鼠孔穿。,小野篁,0,0.74112468957901
【青海波詠】桂殿迎初歲，相棲媚早年。剪花梅樹下，蝶燕畫梁邊。,小野篁,0,0.74112468957901
【輪臺詠】千里萬里，禮拜奉敕。安置鴻臚，我是西蕃。國信三郎，常賜金魚。燕子山裏，食飧莫賀。鹽聲平廻，共酌蒲桃。美酒相抱，聚蹈輪臺。,小野篁,0,0.74112468957901
【和早春晴】紫塵懶蕨人拳手，碧玉寒蘆錐脫囊。,小野篁,0,0.74112468957901
【客舍惜秋】物色自堪傷客意，宜將愁字作秋心。,小野篁,0,0.74112468957901
【九條右丞相花亭法華會詩】玉磬聲思絃管奏，衲衣僧代綺羅人。,小野篁,0,0.74112468957901
【失題】明鏡乍開隨境照，白雲不著下山來。,小野篁,0,0.74112468957901
【餞别】萬里東來何再日，一生面望是長襟。,小野篁,0,0.7411246299743652
【將赴謫處隱岐國】渡口郵船風定出，波頭謫處日晴看。,小野篁,0,0.74112468957901
【酬好古】暗作野人天與姓，狂官自古世呼名。,小野篁,0,0.7411247491836548
【失题】新齋夜語聞雞起，舊宅春遊待月歸。,小野篁,0,0.74112468957901
【失題】香印微菸無礙月，齋僧輕步不穿苔。,小野篁,0,0.7411247491836548
【自隱岐歸作】請君愛菊須看我，白在鬢頭黃在衣。,小野篁,0,0.74112468957901
【對雪吟】浪起桑田行變海，花開月令不依春。,小野篁,0,0.74112468957901
【送伴秀纔入道】厭見風塵上下情，欲雲棲去學無生。妻孥棄在人間老，錫鉢遥尋象外行。盥漱應隨谿水暮，觀身靜坐進鐘聲。不知別後相思伴，何處菸霞訪姓名。,惟良春道,0,0.74112468957901
【和良將軍題瀑布下蘭若、簡清大夫作】知君策馬到雲居，古岸懸流數里餘。鏡色每將空性徹，冰華長與道心虛。羅浮擊磬含風遠，于闐鳴鐘帶雨疎。終日洗塵看不足，銅瓶汲取夜禪初。,惟良春道,0,0.74112468957901
【應製、賦深山寺】上方來往路難尋，塔廟青山祇樹林。片石觀空何劫盡，孤雲對境幾年深。紗燈點點千岑夕，月磬寥寥五夜心。到此能令身世忘，塵機不得更相侵。,惟良春道,0,0.7411247491836548
【奉和太上天皇春堂五詠、三首】臥春堂，春堂疎竹廉。幽眺不眠開復卷，閑窓向曉月鉤纖。,惟良春道,0,0.7411246299743652
【（同）】臥春堂，春堂南郭几。更有千年靈壽杖，相携與爾扶坐起。,惟良春道,0,0.74112468957901
【（同）】臥春堂，春堂獨夜燈。清影未曾欺暗室，挑時更使聖明增。,惟良春道,0,0.74112468957901
【和菅大夫曉聞雁、卒爾成篇】霜雁猶翩翩，隨陽向楚天。先羣飛稍遠，後舞來復前。弱羽資風力，危聲任月弦。稻粱恩欲報，猶繞舊池邊。,惟良春道,0,0.74112468957901
【奉和太上天皇青山歌】青山兮闃寂，懸岸兮絕壁。下臨不測之崢嶸，上揷窮高之空碧。雲雷兮吼怒，日月兮朝夕。有夐寰宇兮地隈隩，空鳥兮稀人跡。我來散髮兮秋復春，林壑森森唯一身。朝炊黍，暮烹雞，白雲爲主臥青谿。谿流兮浩浩，芳草兮萋萋。在山中兮物無役，讀詩書兮身多癖。洞之口，巖之阿，有時獨坐青山歌。坐且歌，行且歌，青山寂寂奈樂何。,惟良春道,0,0.7411247491836548
【與野十一唱和往復之後、餘思未洩、更勒二章以代懷】慙登清貫免饑寒，鶯有喬枝雞有冠。交友欲抛閑境薄，世情到老口頭看。蝸牛有舍容身穩，檻虎低顏作氣難。儻有與君時唱和，未能消盡舊心肝。,惟良春道,0,0.74112468957901
【其二】無能白首遇休明，只合騰騰過一生。心事結風切不就，浮榮畫水字難成。年荒不食明時俸，藝薄空塵別駕名。眼下飽看榮辱盡，贈君吟動鞠歌行。,惟良春道,0,0.7411247491836548
【劉大夫纔之命世者也、修國史之次、乞豫詩卷、因勒四韻、題于卷後】空勞畫餅合共饑，幼學孜孜老未知。拭我古銅光不鬻，涉君溟海水難爲。應修有國簪纓傳，那乞休官別駕詩。莫怪卷中多白眼，人生不得志多時。,惟良春道,0,0.74112468957901
【野副使卓世之工文者也、常誦豫詩句、枉見褒異云云、豫每見子之文辭、盡怯我風塵、此絕世之大纔也、夫以孔門論詩、野已入室、良未升堂、決其勝負、豈惟伯仲之間哉、即知此華豫之言、故題六韻以寄謝之】看他諂黷苦相交，毁譽隨心變羽毛。野調又玄遭世忌，良詩尚白被人嘲。倶遊虎窟君餘力，並覓驪珠我不遭。酌蠡判迷量海器，磨鉛嘗合剸犀刀。朝宗海口川流細，卻過雷門布鼓勞。如入大官無不有，宮檣數仞仰彌高。,惟良春道,0,0.74112468957901
【山寺立春】夜向殘更寒磬盡，春生香火曉爐然。懺抛業障冰消地，破卻無明日上天。,惟良春道,0,0.74112468957901
【花下春】風雲易向人前暮，歲月難從老底還。,惟良春道,0,0.74112468957901
【題后妃舊院】孤花裛露啼殘粉，暮鳥棲風守廢籬。,惟良春道,0,0.74112468957901
【庭見竹雪】長竿冒雪白龍蟠，能蘊虛心獨苦寒。,惟良春道,0,0.74112468957901
【奉試赋挑燈杖】斯杖任朴猶用勝，豈假良工加斲雕。白日黃昏燈始續，匪資茲具未能調。若非蒿杖老全緊，或是莠莖炎亦焦。謬污寫卯盤外落，眼分精鋭帳中挑。後有招携宴友朋，華堂四照列羊燈。時因永夜焰垂滅，每效微功明更增。廉吏嫌然年不賞，神翁省備照吹杖。宣神正使蘇公厲，致用亦令蜀婦紡。一客環堵曉夕勤，十年翫文自爲漿。唯嘉陋質助光力，弗敢效貪膏澤養。,春澄善縄,0,0.74112468957901
【扈從梵釋寺、應製】鑾輿近出王畿外，仙蓋高飛天闕中。合掌凝眸尋鷲嶺，焚香散蕊拜龍宮。老僧護法心彌寂，童子虛飡體既窮。徐出莊梯知俗速，閑遊石落覺塵空。禪場藓色無冬夏，幽谷松聲有隔通。肉眼今看真如理，是著□□□□□。,三原春上,0,0.74112468957901
【奉試得東平樹】東平靈感木，傾影志非空。地隔聯枝異，神幽合意同。葉衰寧待雪，條靡自因風。迥望相思處，悲哉古墓中。,伴成益,0,0.7411247491836548
【聞渤海客禮佛感而赋之】聞君今日化城遊，真趣寥寥禪跡幽。方丈竹庭維摩室，圓明松蓋寶積球。玄門非無又非有，頂禮消罪更消憂。六念鳥鳴蕭然處，三歸人思幾淹留。,安倍吉人,0,0.7411247491836548
【同安領客感客等禮佛之作】禪堂寂寂架海濱，遠客時來訪道真。合掌焚香忘有漏，廻心頌偈覺迷津。法風冷冷凝迎曉，天萼輝輝似入春。隨喜君之微妙意，猶是同見崛山人。,島田清田,0,0.7411247491836548
【奉和殿前梅花】忽見三春木，芳花一種催。素葩承日笑，黃蕊對風開。舞蝶飛更聚，歌鶯去且來。和羹如可適，以此作鹽梅。,高村田使,0,0.74112468957901
【同奉和太上天皇屏詠】侍春堂，春堂雲母屛。屈伸隨用無定意，唯期日夜對龍扃。,浄野夏嗣,0,0.74112468957901
【奉和詠鬼之什】鬼神惟不測，冥運入希微。論有形無見，言無道有奇。齊襄未免譴，晉景亦殃隨。隱顯雖難定，禍淫在可知。,石川広主,0,0.7411247491836548
【詠燕】表瑞集齊郡，呈靈入玉筐。龍潛避爽節，鳳舉逐暄光。棲宇傳新語，銜泥尋舊梁。去來不失候，可謂識行藏、,大枝直臣,0,0.74112468957901
【奉試詠三】青鳥居山日，丹鳥表瑞時。殷湯數讓位，管仲終固辭。韻曲流泉急，入湖江水遲。寧知損益友，長下董生帷。,文室真室,0,0.74112468957901
【夜亭晚秋、探得徊字、應太上天皇製】無能白首侍池臺，不厭閑亭俯巖隈。陽面指天森松柏，陰崖滿地點莓苔。朝菸有色看深淺，夕鳥無心闇往來。老病交侵秋已暮，恩秩假借暫徘徊。,安部文継,0,0.74112468957901
【小池七夕】星夕臥池邊，遥瞻肆遠天。不知烏鵲意，何似遠神仙。,布瑠高庭,0,0.74112468957901
【石決明詞】七孔本無對，能令人決明。胎珠光未顯，誰識重聯城。,布瑠高庭,0,0.7411247491836548
【詠雪】散絮因風起，凝鹽任氣來。榭樓皆白玉，草樹總花梅。國有豐年瑞，家無閉戶哀。且傷東郭履，隨步跡猶開。,大枝永野,0,0.74112468957901
【奉試得治荊璞】荊山稱奧府，經史不空傳。中有聯城璧，世無覺彼妍。潛光深谷內，韜彩嵾巖邊。價逐千金重，形將滿月圓。冰霜還謝潔，金石豈齊堅。未遇卞和獻，無由奉皇天。,紀虎継,0,0.74112468957901
【奉試詠三】曼倩文纔長，相如作賦遲。明云有益友，意此成吾師。烏影日中掛，猿聲峽裏悲。沖天方患尚，久下仲舒帷。,石川越智人,0,0.74112468957901
【奉試賦王昭君】一朝辭寵長沙陌，萬里愁聽行路難。漢地悠悠隨去盡，燕山迢迢猶未殫。青蟲鬢影風吹破，黃月顏妝雪點殘。出塞笛聲腸闇絕，銷紅羅袖淚無乾。高巖猿叫重壇苦，遥嶺鴻飛隴水寒。料識腰圍損昔日，何勞每向鏡中看。,小野末嗣,0,0.74112468957901
【奉試得照膽鏡】良冶鍊銅初鑄日，火雲烈烈風焰頻。背文巧置盤龍體，面彩能銜滿月輪。玉匣池深朝氣徹，金臺冰冷夜陰申。空虛萬象見明處，野魅山精不隱身。西入秦城獻霸主，君王殿上燭佳人。衣裳整下綺羅色，容貌妝前桃李春。欲言情素即因此，發味誰勝奇寶真。如今可用妍媱鑑，長願猶爲照膽珍。,小野春卿,0,0.74112468957901
【奉試得爨燒桐】擢幹嶧陽岑，森森秀衆林。春花含日笑，秋葉帶霜吟。鳳影飄枝上，風聲散麗音。忽遇涼颸激，幾番動珪陰。匠石方無顧，何思爲爨侵。幸逢邕子識，長作五絃琴。,大枝磯麻呂,0,0.74112468957901
【奉試賦秋興、以建除等十二字居句頭】建酉星初轉，除溼金正王。滿江鴻翼匹，平陸菊叢香。定識幽閨女，執梭織錦章。破簾蟲網薄，危牖月光涼。成雨葉聲亂，收芳草色黃。開書周覽候，閉戶歎潘郎。,治文雄,0,0.74112468957901
【奉試賦得隴頭秋月明】霜氣冷關樹，秋月色更明。定識憶恩客，揮戈縱遠征。影寒交河道，輝度萬里程。水底釣沈壁，葉中尋落星。胡騎氣逾勇，漢營陣雜生。但忻重光暈，獨照隴頭城。,治穎長,0,0.74112468957901
【守歲】日月共除歲欲遷，風雲乍改尚冬天。不看明鏡暗知老，況復慈親七十年。,常光守,0,0.74112468957901
【詠雪】如玉如銀雪，自東自北來。園無無絮柳，庭有有花梅。瓊室非殷室，瑶臺異夏臺。九區萬萬里，一種色皚皚。,金雄津,0,0.74112468957901
【冬日途中値雪簡左督】晚路逢寒雪，紛紛落悴顏。被裘從捷徑，策馬越關山。鶴髮愈添白，烏頭漸欲斑。高人有意如垂訪，可答非因興盡還。,巧諸勝,0,0.74112468957901
【冬日友人田家被酒】一宅長堤古，良田在西東。閑行經柳入，客舍渡溝通。冰結波文斷，霜飛葉帷空。唯餘琴酒事，併是竹林風。,伊永代,0,0.74112468957901
【不堪奉試】纖鱗迸浪慙力微，弱羽逢風倦退飛。別有邯鄲學步者，中途匍匐不知歸。,路永名,0,0.74112468957901
【奉赋得寶雞祠】秦政初基代，文公致霸時。分形雉全似，流彩星相疑。綠野朝聲散，青郊夕影飛。陳倉北坂下，千歲幾崇祠。,鳥高名,0,0.74112468957901
【晚秋述懷】節候蕭條歲將闌，閨門靜閑秋日寒。雲天遠雁聲宜聽，檐樹晚蝉引欲殫。菊潭帶露餘花冷，荷浦含霜舊盞殘。寂寞獨傷四運促，紛紛落業不勝看。,大伴氏,0,0.74112468957901
【禪居】棲隱多歸趣，從來重練邪。駕言尋此處，處處幾經過。菸泛暗山樹，霞昭瑩野花。禪居無異物，微月入巖阿。,尼和氏,0,0.7411247491836548
【奉和擣衣引】秋欲闌，閨門寒。風瑟瑟，露團團。遥憶仍傷邊戎事，征人應苦客衣單。匣中掩鏡休容飾，機上停梭裂殘織。借問擣衣何處好，南樓窓下多月色。芙蓉杵，錦石砧，出自華陰與鳳林。擣齊紈，擣楚練，星漢西廻心氣倦。隨風搖颺羅袖香，映月高低素手涼。疎節往還繞長信，清音悽斷入昭陽。就燈影，來玉房。把刀尺，量短長。穿針泣結聯枝縷，含怨縫爲萬里裳。莫怪腰圍疇昔異，昨來入夢君容悴。,惟氏,0,0.74112468957901
【奉和除夜】自從習靜出風塵，北斗□□廻歲巡。俗事隨□夜□盡，幽心獨對上陽新。菸嵐向暖迎年色，山燭閑然避世人。泉石不知老將至，悠然徒任去來春。,惟氏,0,0.74112468957901
【和出雲巨太守茶歌】山中茗，早春枝，萌芽採擷爲茶時。山傍老，愛爲寶，獨對金爐炙令燥。空林下，清流水，紗巾漉仍銀鎗子。獸炭須臾菸氣盛，盆浮沸，浪花起。鞏縣垸，閩家盤。吳鹽和味味更美，物性由來是幽潔。深巖石髓不勝此，煎罷餘香處處薰。飲之無事臥白雲，應知仙氣日氛氳。,惟氏,0,0.74112468957901
【南山中新羅道者見過】吾住此山不記春，空觀雲日不見人。新羅道者幽尋意，持錫飛來恰如神。,空海,0,0.74112468957901
【過金心寺】古貇滿堂塵暗色，新花落地鳥繁聲。經行觀禮自心感，一兩僧人不審名。,空海,0,0.74112468957901
【留別青龍寺義操阿闍梨】同法同門喜過深，遊空白霧忽歸岑。一生一別難再見，非夢思中數數尋。,空海,0,0.7411247491836548
【在唐觀昶和尚小山】看竹看花本國春，人聲鳥哢漢家新。見君庭際小山色，還識君情不染塵。,空海,0,0.74112468957901
【入山興】問師何意入深寒，深嶽崎嶇太不安。上也苦，下時難，山神木魅是爲㢖。君不見，君不見。京城御苑桃李紅，灼灼芬芬顏色同。一開雨，一散風，飄上飄下落園中。春女羣來一手折，春鶯翔集啄飛空。君不見，君不見。王城城裏神泉水，一沸一流速相似。前沸後流幾許千，流之流之入深淵。入深淵，轉轉去，何日何時更竭天。君不見，君不見。九州八島無量人，自古今來無常身。堯舜禹湯與桀紂，八元十亂將五臣。西嬙嫫女支離體，誰能保得萬年春。貴人賤人總死去，死去死去作灰塵。歌堂舞閣野狐里，如夢如泡電影賓。君知否，君知否。人如此，汝何長，朝夕思思堪斷腸。汝日西山半死士，汝年過半若尸起。住也住也一無益，行矣行矣不須止。去來去來大空師，莫住莫住乳海子。南山松石看不厭，南嶽清流憐不已。莫慢浮華名利毒，莫燒三界火宅裏。斗藪早入法身里。,空海,0,0.74112468957901
【現果詩】青陽一照御苑中，梅蕊先衆發春風。春風一起馨香遠，花萼相暉照天宮。,空海,0,0.74112468957901
【過果詩】莫道此花今年發，應知往歲下種因。因緣相感枝幹聳，何況近日過早春。,空海,0,0.7411247491836548
【秋山望雲以憶此心】白雲輕重起山谷，蒼嶺高低本入空。或灑或飛南北雨，乍飄乍扇東西風。唯有一虛湛不變，千年萬歲顏色同。欲言□□傍菸色，天水合暉秋月通。,空海,0,0.74112468957901
【遊山暮仙詩】高山風易起，深海水難量。空際無人察，法身獨能詳。鳧鶴誰非理，螘龜詎叵暲。葉公珍假借，秦鏡照真相。鵶目唯看腐，狗心耽穢香。人皆美蘇合，愛縛似蜣蜋。仁恤麒麟異，迷方似犬羊。能言若鸚鵡，如說避賢良。豺狼逐麋鹿，狻子嚼麖麞。睚眦能寒暑，噱談受痏瘡。營營染白黑，譖毀織災殃。肚裏蜂蠆滿，身上虎豹莊。能銷金與石，誰顧誡剛強。蒿蓬聚墟壟，蘭蕙鬱山陽。曦舒如矢運，四節令人僵。柳葉開春雨，菊花索秋霜。窮蝉鳴野外，蟋蟀帳中傷。松柏摧南嶺，北邙散白楊。一身獨生歿，電影是無常。鴻燕更來去，紅桃落昔芳。花容偸年賊，鶴髮不禎祥。古人今不見，今人那得長。避熱風巖上，逐涼曝飛漿。狂歌薜蘿服，吟醉松石房。渴飡澗中水，飽喫菸霞糧。白朮調心胃，黃精填骨肪。錦霞爛山幄，雲幕滿天張。子晉凌漢舉，伯夷絕周粱。老耼守一氣，許脫貫三望。鸞鳳梧桐集，大鹏臥風牀。崑嶽右方廡，蓬萊左邊廂。名實害心實，忽駕飛龍翔。飛龍何處遊，寥廓無塵方。無塵寶珠閣，堅固金剛墻。眷屬猶如雨，遮那坐中央。遮那阿誰號，本是我心王。三密遍剎土，虛空嚴道場。山毫點溟墨，乾坤經籍箱。萬象含一點，六塵閱縑緗。行藏任鍾谷，吐納挫鋒鋩。三千隘行步，江海少一嘗。壽命無始終，降年豈限彊。光明滿法界，一字務津梁。景行猶仰止，思齊自束裝。飛雲幾生滅，靄靄空飛揚。纏愛如葛旋，萋萋山谷昌。誰如閉禪室，澹泊亦忀徉。日月光空水，風塵無所妨。是非同說法，人我倶消亡。定惠澄心海，無緣每湯湯。老鵶同黑色，玉鼠號相防。人心非我心，何得見人腸。難角無天眼，抽示一文章。,空海,0,0.74112468957901
【秋日觀神泉苑】彳亍神泉觀物候，心神怳惚不能歸。高臺神構非人力，池鏡泓澄含日暉。鶴響聞天馴御苑，鵠翅且戢幾將飛。遊魚戲藻數呑鉤，鳴鹿深草露沾衣。一翔一住感君德，秋月秋風空入扉。銜草喙粱何不在，蹌蹌率舞在玄機。,空海,0,0.74112468957901
【贈野陸州歌】日本麗城三百州，就中陸奧最難柔。天皇赫怒幾按劍，相將幄中爭馳謀。往帝伐，今上憂。時時牧守不能劉，自古將軍悉啾啾。毛人羽人接境界，猛虎豺狼處處鳩。老鵶目，猪皮裘。髻中揷著骨毒箭，手上每執刀與矛。不田不衣逐麋鹿，靡晦靡明山谷遊。羅剎流，非人儔。時時來往人村里，殺食千萬人與牛。走馬弄刀如電擊，彎弓飛箭誰敢囚。苦哉邊人每被毒，歲歲年年常喫愁。我皇爲世出能鑑，亦咨焉刃局。千人萬人舉不應，唯君一箇帝心抽。山河氣，五百賢。允武允文得自天，九流三略肚裏呑。鵬翼一搏睨此境，毛人面縛側城邊。凶兵蘊庫待冶鑄，智劍滿胸幾許千。不戰不征自無敵，或男或女保天年。昔聞嬀帝干舞術，今見野公略無匹。京邑梅花先春開，京城楊柳茂春日。邊城遲暖無春蕊，邊壘早冬無茂實。高天雖高聽必卑，況乎鶴響九皋出。莫愁久住風塵裏，聖主必封萬戶秩。,空海,0,0.74112468957901
【喜雨歌】哀哀末世諸元元，聾瞽不屑聖者言。久醉無明酒，不知本覺源。長眠三界夢，永愛四蛇原。身與口心行十惡，不忠不孝罪業繁。撥因果，無罪福。蕩逸昏，迷營口。生之死之笑而哭，打東打北總是由。業障重，功德輕，臨河見水火還盈。佛身裏，見地獄。七寶上，不看玉。甘澤孜孜火四起，燒之爛之稻將粟。山河焦竭禽魚死，朝野亢陽淚相續。我皇垂願爲人出，且智且仁臨八州。三教九流一心裏，四量六度萬劫修。爲人引咎避樓觀，爲物減食日夕憂。寺寺進僧開妙法，山山馳使祈禱周。老僧讀誦微雲起，禪客持觀雨足優。甘露乳水醍醐油，濛濛漫漫山谷流。桂嶺瀑布幾溺兎，禾田汱澮堪沒牛。青青草木珠莊葉，浩浩陂池湛如瑠。農夫也莫愁，早看稑穜苗老不。南畝芃芃苗稼綠，東皋𪔱𪔱謳鼓鳩。先知千箱與萬庾，如抵如京亦似丘。妙矣法威不可說，幸哉帝力不能籌。一唾能銷百界火，一朝能滅萬人愁。寄言六道無明客，我以佛言好心通。男女若能持一字，自心亦是三身土。五智莊嚴本自豐。欲知先入灌頂法，纔入便持薩陲同。天食天衣自然雨，無爲無事忘帝功。,空海,0,0.74112468957901
【贈良相公】孤雲無定處，本自愛高峯。不知人里日，觀月臥青松。忽然開玉振，寧異對顏容。宿霧隨吟斂，蘭情逐詠濃。傳燈君雅致，餘誓濟愚庸。機水多塵濁，金波不易從。飛雷猶未動，蟄蚊匪開封。卷舒非一己，行藏任六龍。,空海,0,0.74112468957901
【山中有何樂】山中有何樂，遂爾永忘歸。一祕典，百衲衣，雨溼雲霑與塵飛。徒飢徒死有何益，何師此事以爲非。君不見，君不聽。摩竭鷲峯釋伽居，支那臺嶽曼珠廬。我名息惡修善人，法界爲家報恩賓。天子剃頭獻佛駄，耶孃割愛奉能仁。無家無國離鄉屬，非子非臣子安貧。澗水一坏朝支命，山霞一咽夕谷神。懸蘿細草堪覆體，荊葉杉皮是我茵。有意天公紺幕垂，龍王篤信白帳陳。山鳥時來歌一奏，山猿輕跳伎絕倫。春華秋菊笑向我，曉月朝風洗情塵。一身三密過塵滴，奉獻十方法界身。一片香菸經一口，菩提妙果以爲因。時華一掬讚一句，頭面一體報丹宸。八部恭恭潤法水，四生念念各證真。惠刀揮斫無全牛，智火纔放灰不留。不滅不生越三劫，四魔百非不足憂。大虛寥廊圓光遍，寂寞無爲樂以不。,空海,0,0.74112468957901
【徒懷玉】問師懷玉不肯開，獨往深山取人咍。君不聽，君不聽。調御髻珠祕靈臺，宣尼良玉稱沽哉。方圓人法不如默，說聽琉璃情幾擡。古人學道不謀利，今人讀書但名財。輪王妙藥鄙爲毒，法帝醍醐謗作災。夏月涼風，冬天淵風。一種之氣，嘻喜不同。蘭肴美膳味無變，病口飢舌甜苦別。西施美笑人愛死，魚鳥驚絕都不悅。同與不同，時與不時。昇沈譖毀，默語君知之。知之知之名知音，知音知音蘭契深。,空海,0,0.74112468957901
【蘿皮函詞】南峯獨立幾千年，松柏爲隣銀漢前。戴日蘿衣物外久，函書今向相公邊。,空海,0,0.74112468957901
【納涼房望雲雷】雲蒸壑似淺，雷渡空如地。颯颯風滿房，祁祁雨伴䬆。天光暗無色，樓月待難至。魑魅媚殺人，夜深不能寐。,空海,0,0.74112468957901
【敕賜屏風書了即獻詩】蒼嶺白雲觀念人，等閑絕卻草行真。心遊佛會不遊筆，不顧揚波爾許春。豈謂明皇交染翰，鵠頭龍爪爲君陳。祥雲濃淡御邸出，瑞草秋冬感帝仁。青山翠嶽見翔鳳，花苑瓊林望走麟。更有縣針與倒韭，切思相伴竭丹宸。龍管臨池調漆墨，烏光忽照點毫賓。暴風骡雨莫來污，此是君王所愛珍。松巖數霧庵中溼，恐污望晴經月旬。畫虎畫龍都不似，心寒心暑幾逡巡。,空海,0,0.74112468957901
【中壽感興詩】黃葉索山野，蒼蒼豈始終。嗟餘五八歲，長夜念圓融。浮雲何處出，本是淨虛空。欲談一心趣，三曜朗天中。,空海,0,0.74112468957901
【奉謝恩賜百屯綿兼七言詩】方袍苦行雲山裏，風雪無情春夜寒。五綴持錫觀妙法，六年蘿衣啜蔬飧。日與月與丹誠盡，覆瓫今見堯日寬。諸佛威護一字愛，何須惆悵人間難。,空海,0,0.74112468957901
【贈伴按察平章事赴陸府】君門開闢皇王將，智勇英謀允聖神。持節犯霜如松柏，含貞凌雪似竹筠。良將折衝何出塞，賢纔妙略幄中陳。毛夷蝦陣一把草，羽狄豺營半掬塵。飛禽也識恩將義，猛虎尚智慧與仁。治亂在吾不在敵，歸心叛意爲己身。天簡在君不須讓，忘家爲國是忠臣。鳥聲悲哢園花落，雲旆飛馳軍令申。孫子張良彼何物，六韜三略用此春。東涯萬里少一步，一咤早馳荒服馴。,空海,0,0.74112468957901
【與新羅道者】青丘道者忘機人，護法隨緣利物賓。海際浮盃過日域，持囊飛錫愛梁津。風光月色照邊寺，鶯囀楊花發暮春。何日何時朝魏闕，忘言傾蓋褰菸塵。,空海,0,0.74112468957901
【獻柚子】桃李雖珍不耐寒，豈如橘柚遇霜美。如星如玉黃金質，香味應堪實簠簋。太奇珍妙何將來，定是天上王母里。應表千年一聖會，攀摘持獻我天子。,空海,0,0.74112468957901
【故贈僧正勤操大德影偈】菩薩菩薩體何似，顏容酷似世間人。佛陀佛陀是何色，面孔宛如諸趣倫。吾師相貌等凡類，心行天殊志若神。三論滿懷悲幻影，一乘韞臆愛梁津。空裏浮雲幾生滅，園中紅葉爾許春。團團水鏡空而假，灼灼空華亦不真。爲他而說常談此，聽者歔欷厭苦身。去歲鴻雁今歲至，東流河水返何辰。夜臺寂寂星霜久，舉代風誦是公塵。松柏䬟䬟猿響切，青鸞妙法向誰陳。,空海,0,0.7411247491836548
【暮秋賀元興僧正大德八十】寂業遺教，轉授其人。三歲稽古，六宗維新。法相之將，推師當仁。瑚璉其體，龍象其身。辨挫邪鍔，智明正因。講經講論，乍秋乍春。聽者市井，學徒雲臻。著世幽趣，非公不陳。兩帝仰止，四象梁津。名賓僧正，實德佛隣。伊餘尚德，沒饌迎賓。絲竹金土，感動鬼神。怨親既歡，何況昵親。卓彼人寶，可謂國珍。,空海,0,0.74112468957901
【秋日奉賀護命僧正大師】秋風颯颯飄黃葉，桂月團團泣白露。蟲響悲哀愍草間，雁聲斷續疎天路。大師今歲臨重九，經論講談幾許度。悲智津梁比舟筏，怨親兼愛濟緇素。提我童蒙灑醍醐，開餘生瞽示正路。粉身碎體何能答，唯憑風疾白牛格。,空海,0,0.74112468957901
【見還俗人作】昔日剃頭今長髮，出家二種心惟重。紅華綠實一株物，君見春秋顏色同。世理無常人如此，心緣不動大道通。長江萬里以相答，雖爾處身如虛空。,空海,0,0.7411247491836548
【後夜聞佛法僧鳥】閑林獨坐草堂曉，三寶之聲聞一鳥。一鳥有聲人有心，聲心雲水倶了了。,空海,0,0.74112468957901
【詠十喩詩、詠如幻喩】吾觀諸法譬如幻，總是衆緣所合成。一箇無明諸行業，不中不外惑凡情。三種世間能所造，十方法界水蓮城。非空非有越中道，三諦宛然離像名。春園桃李肉眼眩，秋水桂光幾醉嬰。楚澤行雲無復有，洛川回雪重還輕。封著狂迷三界熾，能觀不取法身清。咄哉迷者孰觀此，超越還歸阿字營。,空海,0,0.74112468957901
【（同）詠陽焰喩】遲遲春日風光動，陽焰紛紛曠野飛。舉體空空無所有，狂兒迷渴遂忘歸。遠而似有近無物，走馬流川何處依。忘想談議假名起，丈夫美女滿城圍。謂男謂女是迷思，覺者賢人見則非。五蘊皆空真實法，四魔與佛亦夷希。瑜伽境界特奇異，法界炎光自相暉。莫慢莫欺是假物，大空三味是吾妃。,空海,0,0.74112468957901
【（同）詠如夢喩】一念眠中千萬夢，乍娯乍苦不能籌。人間地獄與天閣，一哭一歌幾許愁。睡裏實真覺不見，還知夢中虛狂優。無明暗室長眠客，處世之中多者憂。悉地樂宮莫愛取，有中牢獄不須留。剛柔氣聚浮生出，地水緣窮死若休。輪位王侯與卿相，春榮秋落逝如流。深修觀察得原底，大日圓圓萬德周。,空海,0,0.74112468957901
【（同）詠鏡中像喩】長者樓中圓鏡影，秦王臺上方丈相。不知何處忽來去，此是因緣所生狀。非有非無離言說，世人思慮絕籌量。莫言自作共他起，外道邪人繞虛妄。心神衆生不同異，因緣而顯猶如響。閑房攝念無明斷，蘭室焚香讃響暢。三密寥寂同死灰，諸尊感應忽來訪。莫喜莫嗔是法界，法界與心無異詳。,空海,0,0.74112468957901
【（同）詠乾闥婆城喩】海中嚴麗見城櫓，走馬行人南北東。愚者乍觀爲有實，智人能識假而空。天堂佛閣人間殿，似有還無與此同。可咲嬰兒莫愛取，能觀早住真如宮。,空海,0,0.7411247491836548
【（同）詠響喩】口中峽谷空堂裏，風氣相擊聲響起。若愚若智聽不同，或嗔或喜匪相似。因緣尋覓曾無性，不生不滅無終始。安住一心無分別，內風外風誑吾耳。,空海,0,0.7411247491836548
【（同）詠水月喩】桂影團團寥廓飛，千河萬器各分暉。法身寂寂大空住，諸趣衆生互入歸。水中圓鏡是僞物，身上吾我亦復非。如如不動爲人說，兼著如來大慈悲。,空海,0,0.7411247491836548
【（同）詠如泡喩】天雨濛濛天上來，水泡種種水中開。乍滅乍生不離水，求自求他自業裁。即心變化不思議，心佛作之莫怪猜。萬法自心本一體，不知此義尤可哀。,空海,0,0.7411247491836548
【（同）詠虛空華喩】空華灼灼有何實，無色無形但有名。染淨元來不能動，雲霧曀晴名濁清。實相如如一味法，迷人妄見三界城。四魔三毒空之幻，莫悕莫驚除六情。,空海,0,0.7411247491836548
【（同）詠旋火輪喩】火輪隨手方與圓，種種變形任意遷。一種阿字多旋轉，無邊法義因茲宣。,空海,0,0.74112468957901
【九想詩九首、新死想第一】世上日月短，泉裏年歲長。速疾如蜉蝣，暫爾同落崩。風雲辭貪庫，火浮罷欲城。生期既盈數，死藉方注名。諸壽命若霞，仞利非匠堂。救贖未解所，詠吟而懷傷。,空海,0,0.7411247491836548
【（同）肪脹想第二】丘陵虛且曠，人跡隔猶斷。皎潔明月度，蕭瑟秋葉滿。含悲起四望，但覩屍一人。裸衣臥松丘，被髮長夜眠。唯以四相遷，非投半偈人。昔時萬牲厨，今更百獸膳。,空海,0,0.7411247491836548
【（同）青瘀想第三】鬼吏永無脫，死坑深無底。滿月已掩光，寶鏡轉自敗。既如被飄燈，復同落花枝。日往轉增爛，月來更自黛。白蝡孔裏蠢，青蠅骴上飛。欲尋昔日愛，一悲一可愧。,空海,0,0.74112468957901
【（同）方塵想第四】四大良可厭，五陰理難恃。風火去不還，水土將朽敗。青黑且寬滿，瘀猶膿爛莠。九孔所流汁，一界甚臭穢。猛獸踞其側，禍鳥鳴一提。體留此野塵，魂爲何處歸。,空海,0,0.74112468957901
【（同）方亂想第五】見縛難超網，分段非恆報。命速如飛箭，身空如朝露。玉顏亦膿血，芳體徒敗腐。臭氣逐風遠，膏腹隨炎流。錦衣羞其爛，光枕非人覩。悲歎無所及，拭淚還移路。,空海,0,0.74112468957901
【（同）璅骨猶聯想第六】畏影不知陰，如蝶居世雲。命短電光急，作松下塵埃。平生市朝華，則今白骨人。黃鵠非呼子，青柳復非田。春華徒自香，明月空照山。呼嗚永寂寞，終獨不知春。,空海,0,0.74112468957901
【（同）白骨聯想第七】寂寞希人跡，蕭散遠聚落。見有朽敗髏，倏然有中澤。松柏作良陰，荒茨蓋溼席。風雲所恆曝，霜露更自瀝。日來隨日枯，年去逐年白。雖殖青柳根，豈能招扁鵲。,空海,0,0.74112468957901
【（同）白骨離想第八】永無如夢虛，塵境如泡體。娑婆可厭所，閻浮非樂寐。膚血異夜月，青柳非復華。爪髮各塵草，頭頭散東西。落葉半覆體，秋菊時可愛。垂淚弗能禁，空是爲人啼。,空海,0,0.74112468957901
【（同）成灰想第九】山川長萬世，人事短百年。髏膝已盡滅，棺槨猶成塵。魂尸依無所，神魄豈守墳。碑上聊題名，隴底寧斂君。日月黃白土，終歸黑風山。唯有三乘室，不修八苦人。六識今何在，四大劣餘名。寒苔緣壤綠，夏草鑽墳生。囊中糧尚在，松下髮猶青。蒼蒼隴雲合，瑟瑟夜松聲。,空海,0,0.74112468957901
【贈土僧惟上】磴危人難行，石嶮獸無登。燭暗迷先後，蜀人不得火。,空海,0,0.74112468957901
【傷渤海王孝廉大使中途物故】一面新交不忍聽，況乎鄉園故國情。,空海,0,0.74112468957901
【春日對雨、探得情字】主人開宴在邊廳，客醉如泥等上京。疑是雨師知聖意，甘滋芳潤灑羈情。,王孝廉,0,0.74112468957901
【奉敕陪內宴詩】海國來朝自遠方，百年一醉謁天裳。日宮座外何攸見，五色雲飛萬歲光。,王孝廉,0,0.7411247491836548
【在邊亭赋得山花、戲寄兩箇領客使并滋三】芳樹春色色甚明，初開似笑聽無聲。主人每日專攀盡，殘片何時贈客情。,王孝廉,0,0.74112468957901
【和坂領客對月思鄉見贈之作】寂寂朱明夜，團團白月輪。幾山明影徹，萬象水天新。棄妾看生悵，羈情對動神。誰言千里隔，能照兩鄉人。,王孝廉,0,0.74112468957901
【從出雲州書情、寄兩箇敕使】南風海路聯歸思，北雁長天別旅情。賴有鏘鏘雙鳳伴，莫愁多日住邊亭。,王孝廉,0,0.74112468957901
【七日禁中陪宴詩】入朝貴朝慙下客，七日承恩作上賓。更見鳳聲無妓態，風流變動一國春。,釈仁貞,0,0.74112468957901
【字訓詩】禾失曾和秩，中心豈忘忠。里魚穿浪鯉，江鳥度秋鴻。火盡仍爲燼，山高自作嵩。色絲辭不絕，凡蟲泣寒風。,清原真友,0,0.74112468957901
【花落鳳臺春】若非宋玉妝重下，疑是襄王夢不長。吹亂綺窓風色脆，灑來味砌雨聲香。,大江音人,0,0.7411247491836548
【尋山人不遇】納月庵前唯宿鶴，閉春門內獨留鶯。芝田穫後欄初廢，丹竈燒終突盡傾。,菅原是善,0,0.74112468957901
【言舊簡尚書左丞相】欲記家門相接密，道真公幹混劉宗〈自注云、君家公幹我兒道真、倶是前代劉氏之名字也、知其不期而然耳、○按系圖、有大江音人之子名公幹者、此詩蓋所贈音人 也〉。,菅原是善,0,0.7411247491836548
【哭兒通朗】駕駘晚路夢熊罷，三十年來一鼻兒。初咲謝家誇詠雪，擬從張跡亞臨池。促齡稟分皇天定，遠別難期父母知。園梨子熟憐無引，籬竹陰疎恨不騎。淚添暮水流哀逝，聲□□□□□□。□□□章無繼者，□□晚□□□□。,都良香,0,0.74112468957901
【秋夜臥病】臥病獨悽悽，寂然人事睽。階前無履跡，門外斷賓蹊。忽歎浮生苦，寧知與物齊。形容信非實，魂魄怳如迷。夜久風威冷，窓深月影低。憂愁不能寢，長短聽鳴雞。,都良香,0,0.7411247491836548
【舊隱詠懷、敬上所天閤下】不纔多愧業猶難，好是山莊一桂冠。夜鶴眠驚松月苦，曉鼯飛落峽菸寒。雲埋澗戶幽情積，水隔寰中野性闌。學路蹉跎年暗擲，更栽籬竹養漁竿。,都良香,0,0.74112468957901
【八月二十五日、第四皇子於披香舍、從吏部郎橘侍郎廣相、始受蒙求、便引文人、命宴賦詩】天生俊哲號天人，自就賢師問道真。今日童蒙皆擊盡，心臺一鏡遂無盡。,都良香,0,0.74112468957901
【詠史得漢濱父老】此翁通遁遠煩拏，南北浮雲不定家。處賤安知天子貴，出塵唯踏漢濱沙。慮貞膽徹清流底，歲暮鬢分曉浪華。遺跡悠悠尋不得，如今空間舊菸霞。,都良香,0,0.74112468957901
【代渤海客、上右親衛源中郎將】紫微親衛寵榮身，奉詔南行對此賓。出自華樓光照地，來從雲路跡無塵。蛇驚劍影便逃死，馬惡衣香擬嚙人。渤海朝宗歸聖澤，願君先道入天津。,都良香,0,0.74112468957901
【田家早秋】晴後青山臨牖近，雨初白水入門流。守家一犬迎人吠，放野羣牛引犢休。,都良香,0,0.74112468957901
【春暧】氣霽風梳新柳髮，冰消浪洗舊苔鬚。,都良香,0,0.74112468957901
【紅蘭受露】凝如漢女顏施粉，滴似鮫人眼泣珠。,都良香,0,0.74112468957901
【竹生島作】三千世界眼前盡，十二因緣心裏空〈按此係白樂天句、非都氏所作也〉。,都良香,0,0.74112468957901
【陽春詞】中殿曙香從吹染，上陽春色被菸陶。,都良香,0,0.74112468957901
【遠别】縱令後會能相結，兩鬢白於邊地霜。,都良香,0,0.7411247491836548
【池亭宴飲】石竇寒泉秋眼泣，銀河晴色曉顏清。,都良香,0,0.74112468957901
【聽古樂】明王尤好古，靜聽時臨坐。,都良香,0,0.7411248087882996
【內宴】醉望西山仙駕遠，微臣淚落舊恩衣。,藤原基経,0,0.7411247491836548
【赋暮春景】荒村桃李猶應愛，何況瓊林花苑春。。,橘広相,0,0.74112468957901
【入醉鄉】先逢阮籍爲鄉導，漸就劉伶問土風。,橘広相,0,0.74112468957901
【詠項羽】燈暗數行虞氏淚，夜深四面楚歌聲。,橘広相,0,0.74112468957901
【履薄冰】春來日暖危心立，曉後霜凝蹐足行。,橘広相,0,0.7411246299743652
【失題】同心契變蓮花偈，匪石詞入鑁字門。,橘広相,0,0.7411248087882996
【赋得三】帝道存王位，天縹在至明。霜凝山色冷，江靜水光清。屈子離騷意，楊公不惑名。未能參□□，荒徑草常生。,島田忠臣,0,0.74112468957901
【過田大夫莊、呈船秀纔】勝地名家寄一丘，良人美話是綢繆。山開畫障當窓立，水亂羅文繞坐流。竹碎透明沙聚雪，松喧拂曙雨驚秋。昨來經宿瓶頻罄，未醉猶應此夜留。,島田忠臣,0,0.74112468957901
【春日到田大夫莊】去年秋醉戀山厨，今歲春遊是路隅。花徑人迷聞犬吠，林間客至被鶯呼。重餐松脯應嫌未，再啜藜羹肯記無。恩眷每廻非白眼，莫抛四韻換青蒭。,島田忠臣,0,0.74112468957901
【早秋】七月上弦旬滿時，人間半熱半涼颸。光陰漸欲催年役，夜漏初應待曉遲。百氏書中收夏部，諸家集裏閱秋詩。感傷物色還成癖，此癖無方莫肯治。,島田忠臣,0,0.74112468957901
【乞紙赠隣舍】滿臆秋懷蓄似雲，唯因無紙鬱紛紛。莫爲多少相嫌意，寫著詩章續送君。,島田忠臣,0,0.74112468957901
【答隣舍贈紙書】且裁四十九張深，更得別枚付德音。薄□似輕恩是厚，況看一紙直千金。,島田忠臣,0,0.74112468957901
【酬清進士贈刀筆】鹿毳龍泉好筆刀，高情何事贈愚交。物緣成字便加硯，要在刊書豈用庖。須在貪將安几案，未期領得直官曹。欲酬來恩無他意，封遣詩章不倦勞。,島田忠臣,0,0.7411247491836548
【賦得秋織】促織寒聲愁不支，携將機杼景將移。香飛兩袖隨梭亂，汗溼雙題逐縷垂。幅閉尋常依土俗，衣成早晚寄天涯。含情廻出相思字，無限秋風繞腕吹。,島田忠臣,0,0.74112468957901
【九月上山行】足輕遊觀到巖邊，物色因秋觸處憐。物色因秋觸處憐，難分黃蕊見星躔。青山踏險偏隨俗，白晝登高欲趁仙。終日散勞歸路暮，風吹涼葉暗行前。,島田忠臣,0,0.74112468957901
【拜佛像】身厭世網入深山，佛像參差古殿間。彈指發來塵界事，須□合掌拜冰顏。,島田忠臣,0,0.7411247491836548
【遊山寺】遊蕩不蒙世事侵，起於苔面倚松陰。無人獨遇真僧語，忽有菸霞物外心。,島田忠臣,0,0.7411247491836548
【天臺夜鐘】寺在天臺最峻峯，危樓夜打五更鐘。秋風一道凄凄起，吹度深溪凡幾重。,島田忠臣,0,0.74112468957901
【送禪師還山】清儀映日向山家，穿入深峯破幾霞。何物寂寥相待見，香爐菸與水瓶花。,島田忠臣,0,0.74112468957901
【聽讀經】金磬敲來香火薰，白毫和尚讀經文。初知解劫前途障，半偈從來難得聞。,島田忠臣,0,0.74112468957901
【山寺聽鶯】音聲軟弱太嬌春，山寺聞時感更頻。宜在世間花樹囀，不須徒惱觀空人。,島田忠臣,0,0.74112468957901
【敘雪五十韻】節報幽都至，波凝水不皺。望雲思寂寂，敘雪恧彬彬。玉墮寧堪拾，珠零豈是珍。鲸濤翻波處，牛漢覆沙辰。翳景聯行一，從風上下頻。月瓢眠兎毳，天撤老龍麟。吹卻分相逐，搏來半更津。漫空籠度烏，封野滯行麕。炊穴盈〈以下十七字闕〉，出閣舁繪入。趨庭載帛臻，簾看如脈動。牖望似菸填，饒腕非羅袖。黏頭是練巾，簟舒平貫滑。華揷鱉釵新，寄藻鵡初宿。棲松鶴自馴，地慙遼左豕。石臥漢家麟，委澗消應晚。投湯積不因，林□時改色。邑隔夜移隣，混沫猶危陷。饒□肯苦〈以下三百十一字闕〉。,島田忠臣,0,0.74112468957901
【失題】無□添水嘗來久，不似浮盃吹卻頻。自覺長飡能益氣，還知久服令輕身。松花鍊道應多僞，柏實昇仙卻少真。百藥就中多效力，事須嗜菊得如椿。,島田忠臣,0,0.7411247491836548
【早春侍內宴翫春景、應製】蒼龍獻景玉階前，先入皇歡未外傳。繞著官栽高杏嫩，勾牽禁樹小梅穿。知和叡煦饒身炙，悟共恩光近頂然。雖上仙櫳陪百日，人間定是十餘年。,島田忠臣,0,0.7411247491836548
【九日侍宴冷然院、各賦山人採藥十韻、應製】山人參跡薛蘿幽，旻景天晴採藥遊。乍嗽圓施花水面，隨行斜滑石巖頭。欲扶老到殷勤摘，教苦心懷子細求。氣白前原真性逸，樹黃聯野道心優。犬牙小逕來侵月，龍膽深叢去趁秋。誰計常思松子遇，未知要繞葛坡投。愛將寓木長棲露，遮棄重樓獨枕流。不忍冬隣山植盡，暫防風急岸陰留。人銜快志筌筐滿，水寫清聲洗始休。軟腳當歸雲洞裏，事須萬歲用仙羞。,島田忠臣,0,0.74112468957901
【八月十五夜宴月】夜明如晝宴嘉賓，老兎寒蟾助主人。欲及露晞天向曙，未曾投轄滯銀輪。,島田忠臣,0,0.74112468957901
【和亢進士見年詞題贈】早獻蒭蕘人未占，今逢顧眄喜歡添。重緘石質誰爲寶，一割鉛心莫道銛。滿卷唯應宣聖曆，多文不是爲纔尖。君詩入手將何用，題著年詞賞玉籤。,島田忠臣,0,0.7411247491836548
【晚秋陪右丞相開府賜飲、于時美作獻白鹿、仍命賦四韻】金方銀獸色相仍，待得秋旻至有徵。過隙訝駒人自感，度關疑馬吏先興。行時練段翻三史，臥處霜封可數升。勞苦挾輈州境遠，來呈上瑞聖君膺。,島田忠臣,0,0.7411247491836548
【和野內史題局前黃菊之什】黃花何處壓宮籬，左掖門前史局垂。絹著人深分寸剪〈局有直丁皆著黃衣〉，紙書詔外數枝披〈詔書黃紙內史之職〉。和光金殿依晴景，混氣仙鑪□晚吹。令似野田反道一，貞芳能在歲寒知。,島田忠臣,0,0.74112468957901
【謝野友人惠貺漆作書袋履舄等】袋樣新奇眼頓驚，履心安穩足初輕。玄冰滑映蟲文透，黑水波縈雁鼻生。堆案詩章仍合祕，當街泥雨不妨行。看君惠貺知投漆，親用於身豈忘情。,島田忠臣,0,0.74112468957901
【聽左將軍彈琴】紫微仙客住雲空，隔壁鳴琴半夜風。知道君應彈取盡，禁烏聲絕月明中。,島田忠臣,0,0.7411247491836548
【題初雪】初看雪□點衣袍，地未成深腳不勞。且怪麻姑翻□聯，須知天老鑷霜毛。氣寒花散閑時眼，日出風生懆處濤。莫道輕微斑白少，玉塵積作玉山高。,島田忠臣,0,0.74112468957901
【夜風寒】勸君莫怕夜風聲，大抵寒光外處生。地滿皇恩爐滿火，逢冬曾不畏衣輕。,島田忠臣,0,0.74112468957901
【冬日可愛】厚絮輕裘不足言，可憐冬景好當軒。螼依暧煦蟲應出，林凝春晴鳥欲暄。不愛滿爐紅火熾，何愁綿地白霜緊。生逢聖運垂仁日，光耀多添德政溫。,島田忠臣,0,0.74112468957901
【寒食踏青行】寒食踏青細草頭，歲來今日放春遊。平明出郭昏應去，小樹花前軟腳留。,島田忠臣,0,0.74112468957901
【花宴、應常陸王教】宴坐芳辰遊處寬，何因物束苦盤桓。人生少壯須臾過，歲到春光頃刻闌。眼未昏時花可愛，身猶健日酒宜歡。不知夜後飄零盡，醉裏殷勤把火看。,島田忠臣,0,0.74112468957901
【三月晦日送春感題】鶯收好語樹凋妝，向老驚傷過歲芳。上壽難逢重少日，遲春不見再中光。壯年未取歡情盡，花月徒勞世累長。莫肯出郊相送去，偏因莊子得行忘。,島田忠臣,0,0.74112468957901
【病後閑座、偶吟所懷】任死任生無所爲，何曾用意患尫羸。從他軟腳難行步，只幸凝神不坐馳。物理是非閑裏得，人情疎密病中知。天教方寸虛舟似，不爲平常憂苦移。,島田忠臣,0,0.74112468957901
【七月一日】自去自來不復留，暗然空任歲時流。今朝何事殊驚愕，應是傷心第一秋。,島田忠臣,0,0.7411247491836548
【上叡山圓坐主】峻絕高峯可易尋，登攀盡力亦難□。丘陵似粒宜含□，江水如絲擬㕹針。寶殿夜燈星有作，尊容秋霽月無陰。因君灌頂初知分，西剎他生報法音。,島田忠臣,0,0.74112468957901
【和高侍中鎮夷府貢良馬數十匹、有敕頒賜、偶題長句】數十名駒一種良，恩頒近侍雁成行。價高始到三千里，齒少纔經四五霜。合見趁朝常破步，知無仰秣即空腸。爲君占得龍媒賜，咫尺雲霄任意驤。,島田忠臣,0,0.74112468957901
【九日侍宴、賦菊暖花未開、應製】菊欄餘暖未成妝，金在籯中不放光。偏似扇花藏妓笄，亦疑雲葉掩星芒。縱浮恩盞吹還垂，雖滿芳樽溼未香。潭草榮枯天自造，小臣生事任君王。,島田忠臣,0,0.74112468957901
【於右丞相省中直廬讀史記竟、詠史得高祖、應教】金刀受命自然名，大澤陂頭夢遘精。龍怪到家頻漫醉，蛇靈當徑勿妨行。青山隱跡雲還識，紫籜裁冠雨便輕。膩手多年長握劍，強心報敵擬分羹。牀前倨傲看來客，塞上寬容用義兵。始約三章關老慶，能言十罪項王驚。咸陽寢盡秦煨滅，氾水尊成漢火明。萬乘威加新海內，數行淚落故鄉情。任官重厚須安嗣，嫌療良醫不慮生。聖業彌天終四百，長陵松柏奏風聲。,島田忠臣,0,0.74112468957901
【觀禁中雪】常看順令未曾愆，瑞雪呈豐又可憐。闇夜猶行明月地，人間卻踏白雲天。仙宮不日銀臺立，御苑非時絮柳牽。多怪聖君神化□，先知寒篤促須綿〈于時初有須綿袋之衣雪也〉。,島田忠臣,0,0.74112468957901
【立春日過藤侍中亭子】人迎好客歲迎春，第一新亭德有隣。坐上猶憑文舉語，樽前莫倦數杯頻。,島田忠臣,0,0.74112468957901
【七年歲旦立春】四序調均第七年，三朝自與立春旋。鳩飛使放東風去，鶯出先登南樹遷。舊滯雪殘銀寸寸，新來雲見紫綿綿。當初美景真難得，何處淹留作醉仙。,島田忠臣,0,0.74112468957901
【早春侍內宴、同賦無物不逢春、應製】萬類無心天地鑪，逢春混是一寰區。穿冰水底魚兒活，煦暖林中鳥子蘇。非啻神功任意化，又緩聖德契天倶。小臣分合同蒭狗，何戴恩光與物殊。,島田忠臣,0,0.7411247491836548
【奉餞紀大夫累出判肥、聊因詩酒、各分一字、得行】曲筵薄禮屈高明，爲是殷勤送遠程。花序昔專蘭省侍，菸波今累竹符行。蕪詞願我回青眼，濁酒留君表血誠。他日排衛忽劇裏，此時吟醉莫忘情。,島田忠臣,0,0.7411247491836548
【春日假景、訪同門友人】友道交情常欲深，適將何事效知音。儒家間道詩無用〈近來盛言詩人無用〉，王法新行酒莫淫〈有令、不放人之羣飲也〉。世上崎嘔多失腳，花前暗淡不留心。只今鄭重來相訪，爲是同門契斷金。,島田忠臣,0,0.7411247491836548
【惜春命飲】一日每來一日除，迎春未幾惜春□。有花門巷頻闌入，無酒亭筵不久居。光景在人車轉𣫂，榮華住世水成書。欲消妄想相牽累，強命中山飲莫疎。,島田忠臣,0,0.74112468957901
【晚春同門會飲、翫庭上殘花】結交童丱遂長期，即事春遊何太遲。年老恨稀同飲日，花衰苦少共看時。相逢顏色紅猶在，一去榮光駟不追。閑散只慙良友會，殘花歡醉未須辭。,島田忠臣,0,0.74112468957901
【題橘纔子所居池亭】美景留聯實可憐，好當池上與亭前。始抽迸笋排大筆，新出圓荷覆小錢。錦段妝殘晴李落，囊錐穎脫溼蘆穿。風光賣眼應無限，誇得遊春諸少年。,島田忠臣,0,0.74112468957901
【看侍中局壁頭插紙鳶、呈諸同志】風前試翼紙鳶新，何事□來揷壁塵。了得行藏能在我，憐他飛伏必依人。應同鶴滯重皋日，孤負鶯遷喬木春。向上碧雲如有分，憑君莫久縮絲綸。,島田忠臣,0,0.74112468957901
【西掖門下曲飲、逢晚春翫殘花】風光處處幾相邀，千萬勾牽最此朝。春似置郵難暫滯，花非骨肉豈長要。須留斜景任情飲，那遣殘芳逐中消。禿盡紅林西掖醉，他時遮莫外人招。,島田忠臣,0,0.7411247491836548
【和宮部藤郎中、感曹局前棲鳥有雌雄】好似鴛鴦匹鳥思，飛棲曾未失雌雄。情來每向閑曹見，惱殺郎中獨臥時。,島田忠臣,0,0.74112468957901
【失題】天河七夕報初涼，牛女交歡鬥秋光。龍駕往還推得意，鵲橋高下暗難量。小星雪掩紗燈曉，半月山銜匣鏡藏。人事同心金可斷，二仙未遣一宵長。,島田忠臣,0,0.74112468957901
【送常陸中別駕之任】地近嵎夷始隔顏，一人行出萬重山。莫厭泣別無量淚，應作明珠合浦還。,島田忠臣,0,0.74112468957901
【春日野寺道心】未須戀著青春去，不復憂差白日斜。世利元非心裏水，浮名盡是眼前花。僧爲執友多厭世，寺作常居少住家。此外更無身上事，罷□梅柳念蓮華。,島田忠臣,0,0.74112468957901
【春日雄山寺上方遠望】不是山家是釋家，危峯望遠眼光斜。今朝無限風輪動，吹綻三千世界花。,島田忠臣,0,0.74112468957901
【惜櫻花】宿昔猶枯木，迎晨一半紅。國香知有異，凡樹見無同。折欲妨人鎖，含應禁鳥籠。此花嫌早落，爭奈賂春風。,島田忠臣,0,0.74112468957901
【菅著作講漢書、門人會而成禮、各詠史】伊呂非高管晏輕，前脩未及仲舒聲。帷深不見三年面，藝極初知六籍情。帝冊隆儒緣篤學，人推王佐爲廉清。家門罷相閑居久，猶怪恩榮不稱名。,島田忠臣,0,0.7411247491836548
【常陸別駕首途日、過兵部高侍郎餞筵、問傍人得行韻】宿昔常思親昵并，一依同族一同情〈侍郎同族、達音同情〉。近來更恨稱良吏，所以教君作遠行。,島田忠臣,0,0.74112468957901
【賦海老、卅字絕句】脫泉枯又槁，躅脊長髯稱海老。應似朝中緋衣一大夫，形消命薄不作明時好。,島田忠臣,0,0.74112468957901
【題扇上畫松】乍圖君子樹，未若婕妤容。隨扇搖枝葉，疑是風入松。,島田忠臣,0,0.74112468957901
【傷高大夫】昨日看朱紱，今宵變紫菸。矢辭弓可惜，脣缺齒須憐。惠死莊收礩，鍾亡牙絕絃。贈君無異物，玉筋一雙聯。,島田忠臣,0,0.74112468957901
【題松下石】松爲鬱茂石爲堅，同類相求自得緣。松石無心猶若此，人間交結獨依然。,島田忠臣,0,0.7411247491836548
【秋日諸客會飲、賦屏風一物、得舟】丹青圖取外無求，眼下憐看解纜遊。雲叫雁聲疑櫓動，風吹鷁首怪帆留。屏移逐處知推陸，海定恬波未蕩流。萬象就中何住意，我來唯愛對虛舟。,島田忠臣,0,0.74112468957901
【八月十五夜惜月】月好偏憐是夜深，三更到曉可分陰。爭教天柱當西崎，礙滯明光不肯沈。,島田忠臣,0,0.7411247491836548
【奉拜西方幀、因以詩讃淨土之意】十方淨土盡嚴莊，就裏西方異九方。見說國名爲極樂，承聞佛壽是無量。奇禽合奏千般語，寶樹交和衆妙香。我亦阿彌陀弟子，他生往詣最中央。,島田忠臣,0,0.7411247491836548
【和戶部侍郎問禪門意】不是禪門別有門，門隨人意舊無存。若□欲識歸依路，心不營求了一言。,島田忠臣,0,0.7411247491836548
【臺山絕頂】脛韝手杖汗難收，得上臺山最絕頭。惆悵貴人無到日，只今猶合傲王侯。,島田忠臣,0,0.7411247491836548
【江州形勢】江州形勢自難裁，關左咽喉此地堆。四面山峯屏障立，一泓湖岸鏡區開。綺分田畝秋來稔，葉泛舟航風順廻。瞼固便宜兼水陸，比於蜀漢畫無能。,島田忠臣,0,0.74112468957901
【見蜘蛛作網】蜘蛛作網日昏時，結目何唯一縷資。能設紀綱非汝術，不因機杼是誰絲。秋寒綴露牽珠貫，風拂黏花動綵帷。四面密成終未漏，殷湯合有祝來詞。,島田忠臣,0,0.7411247491836548
【侍中局、賦秋陽曝菊花】歲中翫菊過秋深，百箇花前久陸沈。應惜暗宵投碧玉，且知明主獻黃金。懷貞不被清霜督，快馥還蒙白日臨。猶在寒叢長戴景，何因葵藿獨傾心。,島田忠臣,0,0.74112468957901
【翫片月】蓂生七莢未盈旬，雲際分明出半輪。今夜月宮無地勢，姮娥何處得容身。,島田忠臣,0,0.74112468957901
【殘春宴集】擲度當初風景美，不堪空過歲芳期。同情乍會頻回首，一座相看共解頤。麴水有鳧依茂藻，碧天無繭曳遊絲。樹花半落林鶯老，春宴宜開春淺時。,島田忠臣二,0,0.74112468957901
【暮春】鶯喧已倦聽殘歌，花喑曾無愛老柯。春事觸情多冷淡，上簾時少下簾多。,島田忠臣二,0,0.74112468957901
【夏日納涼】夏日閑居要竹榭，炎天暑服愛蕉紗。把來冰顆飡三口，不用朱門載一車。,島田忠臣二,0,0.74112468957901
【閑適】無心未必鎮彈琴，有眼何因久對林。安臥息心兼合眼，興來時與竹風吟。,島田忠臣二,0,0.7411246299743652
【秋日遊南都諸寺】南城勝境數仁祠，每歲巡遊趁法師。畏景安禪長誦偈，涼風斗藪更吟詩。一年半是持齋日，諸處多經讃詠時。恐謂剃頭無報國，且爲長髮答恩私〈餘多蒙大相國之恩私、故云〉。,島田忠臣二,0,0.74112468957901
【五年八月雨中上龍門寺】秋霖瀑布聽中增，雲合山昏宜獻燈〈時候供燈而到〉。遊客莫愁人馬溼，龍門無雨不堪登。,島田忠臣二,0,0.74112468957901
【秋暮傍山行】昨日出郊信宿歸，回頭望處入雲微。雁飛碧落書青紙，隼擊霜林破錦機。樹掛蔦蘿依石閣，山低虹帶繞苔衣。行看物色垂鞭去，且及西衢半路輝。,島田忠臣二,0,0.74112468957901
【對竹自伴】靜地閑居伴竹林，自餘人事不相侵。中虛猶合□庭實，外密終期起砌陰。風有作聲如會啸，霜無變節是同心。世間交結真朋少，唯對青蔥契斷金。,島田忠臣二,0,0.74112468957901
【自詠】不厭吟諷欲終年，自課初知自性然。祝著聖年三百首〈貞觀元年春、獻年調三百六十首〉，學耕何必逢元吉〈齊衡三年秋、製詠史百四十六首〉。學耕何必逢元吉，詩癖曾無入十全。形相亦非苞食肉，欲拋筆硯更何緣。,島田忠臣二,0,0.7411247491836548
【題東郭居】東郭窮居且莫論，身閑猶合愛荒村。官憐俸薄無豐屋，客愧樽空不到門。藥圃君臣兩三畝，書齋道德五千言。墻東避世雖同地，不似王郎遁主恩。,島田忠臣二,0,0.7411247491836548
【身無繫累】身無繫累又無勞，豈是營求自作豪。生事任情甘素食，官銜隨分辱閑曹。魚遊放海淇涯闊，鳥舉凌霄碧落高。白舍終年何異事，計來東日出蟠桃。,島田忠臣二,0,0.74112468957901
【照鏡】勿論同人與異人，鏡中鏡外兩般身。閑亭獨坐無遊伴，每覓交朋發鏡頻。,島田忠臣二,0,0.7411245703697205
【獨坐懷古】交朋何必舊知音，富貴卻忘契闊深。暗記徐來長置榻，推量鍾對欲鳴琴。巷居傍若顏淵在，坐嘯前應阮籍臨。日下閑遊任意得，免於迎送古人心。,島田忠臣二,0,0.7411247491836548
【兵部侍郎官】棲棲不倦又遑遑，豈是崎嶇取苦長。誰道老君藏柱下，自知大隱夏官郎。,島田忠臣二,0,0.7411247491836548
【拜新月】天頭乃顧聳西維，新月盱衡白片眉。猶訝那邊隣佛國，且當毫相放光時。,島田忠臣二,0,0.74112468957901
【落髮】看梳看沐看看落，老少相分難兩倶。莫道鬢毛隨日減，且教增益子孫鬚。,島田忠臣二,0,0.7411247491836548
【自勸閑居】人生百歲誰人得，縱得全生又易除。衰病豈無閑退日，健時閑退是閑居。,島田忠臣二,0,0.7411254644393921
【夢高侍郎】金蘭失契十餘年，容鬢宛然一夜眠。似訴別來多歲月，如言詠得幾風菸。淚隨冬霰交橫落。淚隨冬霰交橫落，愁與寒燈向背燃。筆海憑君爲此目，長悲片月早歸泉。,島田忠臣二,0,0.74112468957901
【元慶五年冬、大相國以拙詩草五百餘篇、貼屏風十帖、仍題長句、謹以謝上】常嗟雅頌聖時空，收拾博編報國功。雖識骨輕無足買，恐抛石質有堪攻。蓬蒿獻草任垂白〈行年五十餘、垂白可知〉，菅蒯開花欲奪紅。昔在昌齡成帝號〈玄宗立王昌齡爲詩帝〉，不言詩上玉屏風。,島田忠臣二,0,0.74112468957901
【見藤右軍新書大相府屛風、因有寄呈】不厭瓦礫鬥爲音〈以總詩上屏風、故云〉，相府恩加草聖深。玉篆半行封萬戶，銀鉤一字直千金。崩雲氣助凡魚目，垂露光慙石燕心。春苑望花君得地〈褚遂良如春苑望花〉，莫嫌桃李共成陰。,島田忠臣二,0,0.74112468957901
【十非詩】壯年不得錄功名，老大營求無限情。玉珥金貂爲寵耀，顏凋鬢白盡非榮。,島田忠臣二,0,0.74112468957901
【（同）】自言富貴安身事，欲報勤勞亦未堪。肉味菓珍爲美食，脣焦齒落盡非甘。,島田忠臣二,0,0.74112468957901
【（同）】少年鑽仰老隨官，生事勤憂未得寬。歌管舞妝爲快樂，耳聾目暗盡非歡。,島田忠臣二,0,0.7411246299743652
【新宅晚涼即事】洞戶疎窓過晚涼，宅形地勢是山莊。若宜隱几思南郭，早欲忘憂趁北堂。庭菓愛貞栽橘柚，砌陰依茂種松篁。怪來舊主先知意，不敢令人制短長。,島田忠臣二,0,0.7411247491836548
【仲春釋奠、聽講古文尚書】今人欲聽古人歸，屬耳春堂到落暉。拾得百篇中義實，象牙犀角翠毛衣。,島田忠臣二,0,0.74112468957901
【菅給事過訪、兼示宮櫻詩、因以長句奉謝】慣得犬無吠客聲，不知車馬訪蓬衡。室虛慵老支頤坐，門到歌人倒屣迎。恐畏緋衣霑經草，驚聞白面詠宮櫻。承前富貴皆誇大，始幸君尋陋巷情。,島田忠臣二,0,0.74112468957901
【後漢書竟宴、各詠史得蔡邕】蔡邕經史有功深，世許宏纔又鼓琴。冢樹聯柯依篤孝，吳桐餘燼遇知音。皁囊封表君王見，黃絹题碑客子吟。漢冊幾年遺恨久，因從爲國大無心。,島田忠臣二,0,0.74112468957901
【敬和吏部菅侍郎澆章宴後書懷見寄詩】宴來卿相例降尊，應是將身勸俗昏。絲管景闌長鶴望，盃盤坐冷惱龍蹲。不愁經露霑師友，猶恐澆風扇子孫。餘慶因君終不墜，三千人荷二公恩〈午時入夕、適蒙戶部禮二尚書、臨於宴事、故有此事〉。,島田忠臣二,0,0.74112468957901
【傷肥州清太守】銅符膩手七旬餘，如掛星馳使者車。皓髮霜髯何處客，黃泉先作白頭魚。,島田忠臣二,0,0.74112468957901
【哭舍弟外史大夫】親惟同產義相馮，舟壑推遷意不勝。本自堅貞凌臘雪，何因消化軟春冰。家悲遊水長沈玉，國恨明時頓滅燈。哭後廻心思外事，白雲愧我晚爲僧。,島田忠臣二,0,0.74112468957901
【奉酬觀源相公舊宅詩】富貴非常營載營，源處水石不隨行。家空五主殘煨色，池咽三泉逝水聲。樹訝進薪桐半死，庭應經燎草初生。曾知撲滅直難得，高蓋車門幾用情。,島田忠臣二,0,0.74112468957901
【奉酬傷菅侍醫早亡詩】雨不還雲弓絕弦，醫門能事盡依然。十全歲後初麟角，百疾人問是乳泉。應恨君臣休合藥，誰言華扁定爲仙。智周於物施身少，莫用交親更問天。,島田忠臣二,0,0.7411248087882996
【奉答視草兩兒詩】知君未倦猶吟詩，且惜風流且療治。勝家燒亡曾不日，良醫傾沒即非時。方憐貴族葭莩隕，欲和低歌薤露悲。一種諷傷珠數串，侍郎留祕後分兒。,島田忠臣二,0,0.7411247491836548
【題舍弟玉大夫詩卷】不似何充吟詠艱，珊瑚處處有聲寒。縱雖片玉無雙美，欲付家詩共帙看。,島田忠臣二,0,0.7411247491836548
【七言、九月九日侍宴、各分一字、應製】頓頭驚拜大仙姿，傴僂陪歡重九期。坐少漊觴酣暮景，庭多欣樣覺涼颸。低臨坳笊雞黃處，攀接穹隆蜺絳時。瀎滅汗來餘喘息，簾櫳咫尺戴恩私。,島田忠臣二,0,0.74112468957901
【拜美濃之後、蒙菅侍郎見視喜遥兼賀州詩草、依本韻繼和之】師家狐白例名裘，閭巷龔黃豈化州。重席珍稱無價久，三刀夢誤不纔酬。君抛虎竹承兼世〈來章述里世遥兼賀州之意、故云〉，我負鶯花度數秋。雖是除書同日到，甘棠樹下小風流。,島田忠臣二,0,0.74112468957901
【花前留別同門諸故人、各分一字】同衿歲久三〈去聲〉分衿〈餘三度到外官〉，此度殊常別□深。向老看花多悵望，離筵久少舊知音。,島田忠臣二,0,0.7411248087882996
【病癒擬赴濃州、留奉別諸舊僚】扶懶扶羸擬出關，餞筵先醉少歡顏。知名怪我專城去，老未深藏病未閑。,島田忠臣二,0,0.74112468957901
【春日留别菅大夫、探韻得春】傾蓋猶如骨肉親，交非深淺只因人。行前無限憐花去，别戀菅家一日春。,島田忠臣二,0,0.74112468957901
【元慶七年春、右相賜文馬、有感自題】毛頭細膩又調馴，更賴恩深剪拂新。黑白斑文難取像，丹青妙畫拙圖真。驘花偏恐行霑雨，蹄玉猶嫌踏著塵。人馬同時應別主，望於華厩一嘶春。,島田忠臣二,0,0.74112468957901
【繼和渤海裴使頭見酬菅侍郎紀典客行字詩】非獨利刀刃似霜，毫端衝敵及斜光。多纔實是丹心使，少壯猶爲白面郎〈大使年未及強仕、故云〉。聲價隨風吹扇俗，詩媒逐電激成章。文場閱得何珍貨，明月爲使秋雁行。,島田忠臣二,0,0.74112468957901
【敬和裴大使重題行韻詩】待得星廻十二霜，偏思引見賜恩光。安存客館馮朝使，出入公門付夕郎。覺悟當時希驥乘〈來章有一騁希麻驥騄〉，商量後日對龍章。明王若問君聰敏，奏報應生謝五行。,島田忠臣二,0,0.74112468957901
【過裴大使房、同賦雨後熱】冒然尋來逼戶帷，客房安穩雨休時。三更會面應重得，四海交心難再期。不是少郎無露膽，偏因大使有風姿。他鄉若記長相憶，莫忘今宵醉解眉。,島田忠臣二,0,0.7411246299743652
【五言、夏夜對渤海客、同賦月華臨淨夜詩】半破銀鍋子，排空踵日車。當天猶熱苦，仲夏卻霜華。澆石多零玉，通林碎著花。窓疑懸瀑布，庭訝踏晴沙。昭察分絲髮，吟看置齒牙。兩鄉何異照，四海是同家。,島田忠臣二,0,0.74112468957901
【同菅侍郎醉中脫衣贈裴大使】淺深紅翠自裁成，擬別交親贈遠情。此物呈君緣底事，他時引領暗愁生。,島田忠臣二,0,0.74112468957901
【酬裴大使答詩】驚見裴詩逐電成，客情歡慰主人情。與君共是風雲會，唯契深交送一生。,島田忠臣二,0,0.74112468957901
【七言、夏夜於鴻臚館餞北客歸鄉、一首】遠來賓館接歡娯，旬景災心白首倶。行李禮成廻節信，扶桑恩極出蓬壺。此宵促膝東廊底，明日違顏北海隅。鄭重贈君無異物，唯餘泣別滿中珠。,島田忠臣二,0,0.74112468957901
【和野秀纔敘德吟見寄】和羹未得鼎中滋，恐懼銅符入手時。勸課農桑非我力，只應州境化吟詩。,島田忠臣二,0,0.74112468957901
【和野秀纔見寄秋日感懷詩】纔拙分憂幾坐馳，下車如昨屬金祗。昭回星漢天難曉，暗去時光人不知。桂鏡月明飛素扇，荷珠風撥動青規。當年穀轉鴻應至，終日輈行鹿未隨。繻袴每思寒北報，簈篂空送景西垂。勸君莫用求棲息，我去甘棠無一枝。,島田忠臣二,0,0.74112468957901
【和野秀纔秋夜即事見寄新詩】秋男嫌臥牀，更漏過中央。合眼夢難得，□心事不量。窓風牽□結，庭月助悲□。徑密初繁露，林寒未督霜。亂繩非我理，燥氣是君傷。厭倦衙門苦，逢迎上國良。賦同知己嶽〈潘嶽賦秋意〉，詩和起豫商〈卜商可言詩〉。吟送聯暗晝，投來幾夜光。促略行馳罷，殘燈坐啸長。珍重馮三益，從今慰九腸。,島田忠臣二,0,0.74112468957901
【奉呈野秀纔詩伯】關東作吏愧顓愚，只幸高纔取路隅。村落不知詩變玉，謾言濃土有還珠。,島田忠臣二,0,0.74112468957901
【別前別駕】昔時儒館辱同門，今日州衙接舊恩。向別還慙無效力，唯將人吏得攀轅。,島田忠臣二,0,0.74112468957901
【奉和大相傷桃花馬】花毛行拂早風輕，穩乘佳遊夜到明。應是畜生知效死，君便不忘代勞情。,島田忠臣二,0,0.7411247491836548
【奉和大相立秋日感涼風至詩】秋色古今不異天，吳江季末少人憐。除非鮮服隨鱸膾，自外紛紛俗納牽。,島田忠臣二,0,0.74112468957901
【和藤進士秋日過關門、問美州風俗新詩、次韻】自分元知命在天，雕蟲曾未學烹鮮。武城下邑牛刀鈍，何用無纔報有年〈來章有秋稼吐香鲜之句、故云〉。,島田忠臣二,0,0.7411247491836548
【和藤進士客中遇雪見寄】關左崎嶇膺帝難，孤心遇雪更增寒。鄉村笑我巴人曲，慙愧高纔往復看。,島田忠臣二,0,0.74112468957901
【過鵜渭】河出源處幾崔嵬，路次層盤望眼廻。短晷一朝行過電，長流萬里傍聞雷。嵐寒山業排紅壁，浪濺石牀聳漆臺。惆悵老慵田別駕，年餘知命不看來。,島田忠臣二,0,0.74112468957901
【衙後晚望、吟懷】東來不覺換炎涼，晚望寒陰猶自傷。冰合弓膠堅水澤，年隨箭漏促時光。昏村偏賀秋收稔，家業還愁學耨荒。外吏三餘無暇日，且因衙退閱詞章。,島田忠臣二,0,0.74112468957901
【奉轉金剛般若經】丈六含容一子恩，衆生誰不賴空門。始知佛母應尊重，我是金剛般若孫。,島田忠臣二,0,0.74112468957901
【吟白舍人詩】坐吟臥詠翫詩媒，除卻白家餘不能。應是戊申年有子〈唐大和戊申年、白舍人始有男子、甲子與餘同〉，付於文集海東來。,島田忠臣二,0,0.74112468957901
【元慶七年冬、美濃大雪、以詩紀之】坂東界首路猶賒，嵩嶽寒生降雪奢。庭望玉人無脛到，林知琪樹有時加。一身對閣多奩粉，四面看山幾籄沙。且莫誇張豐歲瑞，先須勞問孝廉家。,島田忠臣二,0,0.74112468957901
【府城雪後作】濃土近年看雪少，今冬改觀變州疆。簷冰數尺垂銀穗，溪水橫分泛玉漿。野老始知春澳沐，農夫只噵歲豐穠。愚蒙未得推天意，唯愛衙前潔白光。,島田忠臣二,0,0.74112468957901
【上苑前別越前藤司馬】送君且及夕陽斜，爲是江湖道路賒。聞道越州多勝地，猶應戀著上林花。,島田忠臣二,0,0.74112468957901
【大相府東庭、貯水成小池、小池種一紫藤、至於今春始發花房、酌於花下、翫以賦之、應教】重華累葉種相依，池上新開映晚暉。斷量紫茸花下盡，家香更作國香飛。,島田忠臣二,0,0.74112468957901
【（同）】一種垂藤數尺斜，雖新雖舊是同家。久來用意依芳蔭，不向人間趁百花。,島田忠臣二,0,0.74112468957901
【藥】種藥經春撲地生，蒙茸拂暑小庭榮。人來擡舉應驚手，枸杞叢頭吠犬聲。,島田忠臣二,0,0.74112468957901
【奉酬讃州菅使君、聞羣臣侍內宴、賦花鳥共逢春、見寄什】未堪芳馥應綸言，豈是籠禽詩思溫。南郭槁株初著艶，北山傷雀擬酬恩。君魂花發馳宮掖，我意鷗飛到海門。可惜翰華兼彩鳳，逢春不得共林園。,島田忠臣二,0,0.74112468957901
【池上追涼】未須遠跡放山遊，何必虛心狎海鷗。咫尺池頭相要會，梅霖半夏竹風秋。,島田忠臣二,0,0.74112468957901
【菅讃州重答拙詩、頻敘花鳥逢春之意、四月晦先使去、五月望後使來、不遠千里交馳尺題、更亦抽懷、押韻報上】滄波縮地累嘉言，此日知君席不溫。望北花時思雪唱，圖南天外戀皇恩。梅霖兎月纔盈魄，海驛魚書再到門。不晚虎符還象魏，莫能勤苦憶家園。,島田忠臣二,0,0.74112468957901
【五言、禁中瞿麥花詩、三十韻　瞿麥、一名巨句麥、子頗類麥、因名瞿麥、花紅紫赤、又有濃淡、春末初發、夏中最盛、秋冬不凋、續續開拆、窠文圓纈、異彩同葩、四時翫好、靃蘼可愛、今年初種禁籬、物得地而增美、雖有數十名花、傍若無色香耳、但古今人、朗詠殆少、盡此花生大山川谷、不在好家名處、不亦然者、何得右薔薇、左牡丹、前蘭菊、後萱草乎、花亦有時、人亦有時、人臣奉敕而賦之、前修之未能云焉、詩曰】瞿麥花非一，移栽供王皇。莓苔曾結蔭，蕭艾敢同行。諸種應相妬，頻藝自得常。敷芬新禁掖，變化舊疎荒。春揉尖莖聳，菸含細葉藏。晴霞初寸截，晚靄擬分將。脆軟紅蘇帶，欹垂蠟紫房。半陰縈鳳署，斜景射虹梁。坐對妝顏客，行隨笑臉娘。雨添深茜草，天染淺蘇芳。乍訝管投地，那知纈曝埸。綵錢風斷繦，文綺露團章。落□琅玕竹，通明玳瑁牀。透簾誇黼帳，依砌助華堂。暈發施屏畫，塵除出篋妝。當時驅蝶子，每日引蜂王。月宇雲飛浪，星壇醮燎芒。彤庭看取近，清晝翫來長。宴步承仙履，宸居襲御香。繡衣驚奉使，錦服念歸鄉。接影瑶階合，聯輝寶幔張。蓂誣推曆記，萱謾遣憂忘。獨餌齊三秀，偏憐過九腸。似燒任冒暑，欲慘未殘霜。縱使逢流火，還堪送迅商。重榮兼繪意，異色度炎涼。不問洲蘋白，誰占縣菊黃。替薇嫌有刺，芍藥愧無光。比喩心難剛，吟題手又忙。乾恩回照甚，傾藿莫爭陽。,島田忠臣二,0,0.7411247491836548
【對竹懷古】後生暫有慰先魂，嵆阮淹時不及門。對竹莫言人不見，須知暗裏二賢存。,島田忠臣二,0,0.7411247491836548
【七言、重奉題禁中瞿麥花、應詔、一首】仙都置色屬清晨，瞿麥花開不見塵。蕊帶飛丹燒有火，窠成染絳織無人。風疑孔雀搖飄毳，雨怪文蛇洗落鱗。應是星官天欲曙，紅霞圍繞紫薇辰。,島田忠臣二,0,0.7411247491836548
【秋晴】秋陰過雨重陽到，寥廓無雲四望晴。草木好當清晝見，湖洲宜上白沙行。靄褰遠山殘虹帶，風落高天一雁聲。可惜後朝難侍宴，誰家籬下趁淵明〈明朝重九之宴也〉。,島田忠臣二,0,0.74112468957901
【七言、九日侍宴、同賦鐘聲應霜、應製、一首】欲識三危露結光，初聞九乳響含涼。無煎更怪凝凌早，不打還思感致長。履著詩家朝葛履，眠驚仙洞曉繩牀。唯期頭戴陽輝久，莫用宮鐘應鬢霜。,島田忠臣二,0,0.74112468957901
【九日後朝、同賦秋字】何時飲酒不消憂，即事重陽是躁求。莫厭後朝重勸醉，朝朝猶醉後朝秋。,島田忠臣二,0,0.7411247491836548
【九月晦日、各分一字】遑遑不息又棲棲，風轉飛蓬客意迷。潘嶽夜來應穩睡，秋過無復兩眉低。,島田忠臣二,0,0.74112468957901
【冬初過藤波州、翫林池景物】秋餘五日送時難，邇逐林池惜歲闌。水荇帶長魚撥斷，霜苔錢破鳥行殘。泉依日暮人琴咽，樹被風驅客葉寒。蘭敗菊荒莫惆悵，先侯遺託使君看。,島田忠臣二,0,0.74112468957901
【鶴棲松】千年松與千年鶴，同類相依樹杪尖。放出高聲靑靄遠，助來幽趣翠嵐添。寒深團雪幢陰壓，晝後殘雲蓋影兼。密葉怨繁疎葉就，低枝嫌短上枝占。時留羽駕仙人過，日長精神道士瞻。何必乘軒終表質，願從君子得無厭。,島田忠臣三,0,0.74112468957901
【春風歌】風爲號令聞先訓，八節周旋皇政媒。加物無偏又無黨，施人如去卻如來。搖揚逐日從箕宿，養長隨時應震雷。就裏三方非有意，只須珍重自東廻。冰池貫玉宛綠酒，肆□吹爐擬暖灰。解卻畜懷梅貌笑，消除遺恨柳眉開。絲桐繚繞飛歌榭，羅袖飄颻拂舞臺。臣過六旬陪五代〈臣自齊衡得陪內宴〉，春風殊合煦寒裁。,島田忠臣三,0,0.74112468957901
【七言、仲春釋奠、聽講論語、同賦爲政以德、一首】政歸於德德爲隣，猶若衆星拱北辰。今日神農何處廟〈于時拜典藥頭〉，無顏拜賁孔堂春。,島田忠臣三,0,0.74112468957901
【拜官之後、謝勞問者】莫論職顯與纔尖，自悟人生寵辱兼。濱鐵易消終切玉，砂金難練不堪鹽。道知欲進翻如退，神覺虧盈更福謙。謝遣門前勞問客，官位年老兩無嫌。,島田忠臣三,0,0.7411248087882996
【三月三日侍於雅院、賜侍臣曲水之飲、應製】大皇歲久廢良辰，聖主初臨元巳新。宮水自流爲曲洛，內臣便引作嘉賓。提壺鳥舌催呼酒，帶浸花心笑向人。莊叟莫嫌漆園吏〈昔莊漑漆國、今臣漑藥園、故有比之〉，明時還侍泛觴春。,島田忠臣三,0,0.74112468957901
【賦雨中櫻花】櫻開何事噵無倫，半是雲膏陶染頻。低入潦中江濯錦，暖霑枝上火燒薪。吳娃洗浴顏脂澤，姹女清談□唾津。東閣經年爲老樹〈祗陪東閣三十年强〉，縱雖顦顇可誇春。,島田忠臣三,0,0.74112468957901
【喜勝闍梨昇法橋】親親曾辱一家遊，道境初看寵擢優。飛錫斷將時醒醉，護珠休與世沈浮。四流共鑑星中月，五濁應分水上油。我老孔門無賴甚，尼拘林下謝尼丘。,島田忠臣三,0,0.74112468957901
【夏日竹下命小飲】世上清冷風竹前，人間歡樂酒盃仙。家庭養綠尋常醉，應是他生作七賢。,島田忠臣三,0,0.74112468957901
【池榭消暑】赤日炎天憤懣盈，黃昏勝地始陶情。月沈蘋藻銀鉤影，風觸松杉玉軫聲。水鶩念浮難久沒，池魚厭伏易驚行。煩襟解散憑恩澤，不敢崎嶇趁逐名。,島田忠臣三,0,0.74112468957901
【傷左尚書】□優福厚遇時頻，非命傾祖亦有因。欲□□□□□□，□先朝露□重闉。每憑魏棘千年慶，不謂芭蕉一束身。人事嫌猜應莫恨，紫衣金印九泉春〈言寵贈之厚也〉。,島田忠臣三,0,0.74112468957901
【密竹有清陰】世事探湯焦爛期，恨來曾入竹陰遲。曠然懷裏何相似，簟衽無塵櫛沐時。,島田忠臣三,0,0.7411247491836548
【奉傷致仕藤御史】通儒達宦早懸車，五百年生八十餘。犯主逆鱗思報國，爲朝骨鯁未營居。眼前恩少蒲輪喚，身後功多竹帛書。此日詩成異直尖，□□泉底付紅魚。,島田忠臣三,0,0.7411247491836548
【仲秋釋奠、聽講周易、賦從龍】曾侍緇帷知有分，無心服藥入仙羣〈誤忝藥司知非自分〉。蟠龍未得昇天便，空望聯山一片雲。,島田忠臣三,0,0.74112468957901
【和前菅讃州竹奉謝源納言詩】風竹聲聲作耳飡，中臺愛種殿前欄。心知虛往爲庭實，節對溫顏帶歲寒。今日疎籬纔教步，他時蕭灑幾千竿。縱非客右陪梁苑，吟翫清陰座後看〈本詩、有梁王欲識孤貞節、請喚相如雪裏看之句〉。,島田忠臣三,0,0.74112468957901
【敬和源十七奇纔步月詞】清夜徘徊白玉場，身輕目極眇雲鄉。誤行積雪嫌投步，疑踏晴沙恐污光。平□□消驚委浪，初更人定訝降霜。饒君早歲懷明月，隨唾珠成吟嘯長。,島田忠臣三,0,0.74112468957901
【閏九月作】井上桐圭數片留，秋中桂景四回投。凄風未殺林池色，更惱潘生一月愁。,島田忠臣三,0,0.74112468957901
【後九日到菊花】種菊不同凡草木，重陽再翫一年秋。渾天星隕應敷地，祭水琮沈欲奠流〈皆庭池之即事也〉。桓府追思烏帽落，陶家景慕白衣投。先朝後日猶九就，□裏留心此脫頭。,島田忠臣三,0,0.74112468957901
【林池晚眺】花明水激有風松，過耕無量壽佛蹤〈于時壽閣立寄住此地〉。便想西方□妙地，讃聲時和晚來鐘。,島田忠臣三,0,0.74112468957901
【秋日竹□懷古】偏稱三友數君須，竹下賢達谷裏愚。冷淡氣除賓禮薄，疎籬陰遠客根迂。貞穿霜月時雖有，吟助寒風傍若無。嵆阮類同今懷古，後於百草一叢孤。,島田忠臣三,0,0.74112468957901
【晚秋景物】何處秋深不得憐，偏同景物遇頹年。寒穿客葉長風箭，夜射賓鴻半月弦。悴柳寄身雖覺□，貞松託意可知堅。欲將時事徵人事，莫問榮枯屬在天。,島田忠臣三,0,0.74112468957901
【感喜敕賜白馬、因上呈諸侍中】遺風簇雪四蹄開，曳到騰驤陽不纔。當日乍辭華厩出，他時定度玉關來。晴行花逐驄毛亂，夜去星隨駿目廻。,島田忠臣三,0,0.74112468957901
【上巳對雨翫花、應製一首】暗來暗去到清明，上巳春光費眼精。禁樹花痕微雨腳，宮溝水劑少雷聲。臥槐欲起添膏液，寒草應蘇見挺生。此夕更知皇澤遠，迎朝定出藥園行。,島田忠臣三,0,0.74112468957901
【七夕池上即事】反照光生向晚颸，蜘蛛網□浪花時。情來卻問西京事，百子池頭五色絲。,島田忠臣三,0,0.74112468957901
【仲秋釋奠、聽講周易】文宣未說藥爲仙，恨背緇帷報赭鞭。老邁歸田知不脫，應休職役絕韋編。,島田忠臣三,0,0.74112468957901
【寬平元年十月九日、御讀周易、三年六月十三日講畢、博士善愛成把卷奉授、別駕忠臣侍讀都讀、易之濫觴、若比九流之書、則如百川之與巨海矣、易之通照、若比五經之鏡、則如衆生之與使月焉、我后帝出於震、君臨于人、以爲自我草味、垂化文明、欲令天下歸大□之初、通寂然之理、於是有敕、博士愛成□其玄關、別駕忠臣討其微義、自從商瞿傳授穎達正義、百家蜂起、未有今日之盛也、蓋所廣先王之教化、啓後生之耳目者也、講畢澆章、時賜曲席、良有以而爾焉、臣質同萬物、仰觀飛天之龍鱗、學異小翼、俯擬漸陸之鴻翅、應詔仰列斐然之志也】自披聖製閱義文，大易幽微入五雲。玉尺短長唯亹亹，耆龜先後是云云。嫌疑誰累岐頭澶，爻卦何妨屬耳聞。懸象瞬眸天上耀，遺徑滿鼻閣中藝。天時明兩應言□，寶曆通三莫噵曛。六十年來知命遇，韋編三絕爲仁君。,島田忠臣三,0,0.74112468957901
【重陽後節題秋叢、應製】因恭東日拜西郊，寒草無愁霜露交。蘭佩始應鳴紫玉，菊妝猶未綻黃袍。蘼蕪枝格沙轟孔，蘆荻□承閣鳳巢。欲勸句陳留退客，洞中秋景不堪抛。,島田忠臣三,0,0.74112468957901
【花前有感】去歲落花今歲發，我爲去歲惜花人。年年花發年年惜，花是如新人不新。,島田忠臣三,0,0.7411247491836548
【就花枝、應製】非暖非寒陪月砌，如蜂如蝶就花枝。風飄香雪縈鈿閣，霜撲銀鹽映玉巵。半綻春妝應製斷，初融冰鏡未□澌。臨時欲獻□□盡，不耐銅壺夜景馳。,島田忠臣三,0,0.74112468957901
【三日同賦花時天似醉、應製】春風何處不開花，萬井皆紅映九霞。步曆艱難如酩酊，廻杓指顧似婆娑。星排宿酒投銀榼，雲出酡顏破碧沙。此日絳霄陪曲水，來時疑是乘浮槎。,島田忠臣三,0,0.74112468957901
【暮春宴菅尚書亭、同賦掃庭花自落、各一字】朝來尋逐見花顏，舊日芬芳此日還。一座無言春寂寞，滿庭空對落花閑。,島田忠臣三,0,0.74112468957901
【（同）】因花命酒兩無間，花酒因緣不等閑。清晝憐看遲日暮，恨他乘醉踏花還。,島田忠臣三,0,0.74112468957901
【（同）】家風扇與好風還，一處歡遊咲破顏。此會終天無墜地，花開花落似巡環〈按、題下云、得還字、而篇中用三還字、似甚無謂、且聲調非七古、宜當分爲三絕句〉。,島田忠臣三,0,0.74112468957901
【暮春花下、奉謝諸客勸酒、見賀仲平及第】蓬蓽門庭華艶非，蒙君潤色作芳菲。吾家不是登龍種，何事花時雲雨圍〈終日有 雲雨、故云〉。,島田忠臣三,0,0.74112468957901
【醉中惜花】風落庭芳暮景深，春花幾處惱春心。偏消妄想憑何事，唯有添盃倚柱吟。,島田忠臣三,0,0.74112468957901
【上苑春暮、對花惜别】上苑花飛日半曛，相逢相別幾重雲。一心諸處難隨去，分付春風吹送君。,島田忠臣三,0,0.74112468957901
【見源十七春風扇微和詩、□□纔華日新】何處微和取象奢，春風翰墨日新家。激揚學海金波漾，搖動詞林珠樹斜。遶手拂成牋上彩，纏心吹拆筆頭花。聲名扇蕩因風鐸，近遠吟傳衆口譁。,島田忠臣三,0,0.74112468957901
【餞鎮西安明府、鎮東藤府君、長門菅太守之任、探得遷字】門同膠漆未爲堅，不覺勤王外秩遷。七道民貧多吏富，折轅歸自數君傳。,島田忠臣三,0,0.74112468957901
【甲第林池】甲第林池得地安，誰人疎理後人看。壓林長短千株足，停水方圓數畝寬。綠蔭延涼浮戶牖，清流倒影動軒欄。君前終日澄顧□，□□□□□歲寒。,島田忠臣三,0,0.74112468957901
【闕題】四海開元聖主家，兩都天下惜京華。通街一直無千里，夾路三春滿百花。爭詠瓊枝西苑客，競攀珠樹北方□。當初感事無人識，時見離宮鎖暮夜。,島田忠臣三,0,0.74112468957901
【仲春釋奠、聽講春秋、賦左氏艶而富】翫鶯春講獲麟章，醉飽官厨閱歲芳。千歲文華奢卷軸，一家詞玉照縑緗。看來更訝開珍藏，聽得初知向艶陽。賀了丘明還悵望，公羊無貨穀梁瘡。,島田忠臣三,0,0.74112468957901
【歲暮詩】邁齒兼霜帙，行乾不得縻。數來蓂關魄，傾盡藿遺曦。斡斗炎燃幼，頹陽吹截岐。鳥層波上閣，花綻日中枝。靄遠龍霄虎，冰堅閉澤螭。□黃封雪變，山翠結雲移。蟄雁高殘律，窮龟息未垂。雙輪潛穀輾，二御祕鑣馳。凍烈枯桑曉，天嚴勁竹知。既居生品貴，何處忍寒儀。,島田忠臣三,0,0.74112468957901
【十二月十五日夜對月】年餘半月月初圓，可惜窮冬三五天。面痛嚴風嫌扇動，心憂邁歲怨輪旋。金波不結雲端注，玉鏡無收雪裏懸。偏翫凝明侵戶入，殷勤不忍擁裘眠。,島田忠臣三,0,0.7411247491836548
【和文十三春夜寤、次韻】夜長易寤是憂長，非獨君傷我亦傷。一室有書空對壁，四隣無燭敢偸光。只思雞警催晨漏，不羨鶯啼報早芳。惆悵花時多不快，何當得意穩眠牀。,島田忠臣三,0,0.74112468957901
【菅家寒食第三晨宴遇雨、同賦菸字】景遲雲合暗花前，寒食情來觸處憐。雖賀王春施惠澤，猶嫌微雨似輕菸。,島田忠臣三,0,0.74112468957901
【（同）】遊春三日惜芳年，聞道元由綿上傳。今日雨中榆柳樹，縱雖鑽過不成菸。,島田忠臣三,0,0.7411247491836548
【苦雨】麥秋陰一月，梅夏雨聯朝。環堵爭開竇，當街命繫橋。奔波沈馬腹，流水沒人腰。早晚披天見，將心訴九霄。,島田忠臣三,0,0.74112468957901
【喜晴】近日天顏黑，今朝日腳紅。卷雲雷卻鼓，除靄虎輸風。氣散山初見，泥乾路欲通。陰晴纔隔夜，蒙昧已沖融。,島田忠臣三,0,0.74112468957901
【八月十五夜宴、各言志、探一字得亭】憐月情多暗數蓂，逐光移坐最西亭。若令他夕如今夜，不惜明朝一莢零。,島田忠臣三,0,0.7411247491836548
【史記章宴、詠史得毛遂】趙勝知士早，毛遂出羣遲。客舍三年默，荊庭一旦威。既揮昇殿劍，終脫處囊錐。寄語他同輩，如何目擊時。,島田忠臣三,0,0.74112468957901
【重陽日登高望大宮、賜詞臣菊酒】數年負笈惜分輝，欲進春場媿力微。此日秋男尋景物，何時墨客列朝衣。宮門猶未飛纓入，小阜唯應落帽歸。今歲重陽明歲到，後來菊酒醉重闈。,島田忠臣三,0,0.74112468957901
【賦得草木黃落】衛風因雨先鋒摧，禿樹飄叢每日催。應似老翁衰髮變，不同年少醉顏頹。桑林且盡非蠶食，荻浦初空是雁來。葵藿莫愁逢燥氣，大陽有意煦寒栽。,島田忠臣三,0,0.74112468957901
【同高少史傷紀秀纔】逝水爭流不再回，文華凋落豈重開。爲君泣送千行淚，莫恨泉逢作雨來。,島田忠臣三,0,0.74112468957901
【見叩頭蟲、自述寄宗先生】値物叩頭號叩頭，每思避害猶能脩。須臾俛仰知心切，良久搏來見血流。應似乞降初伏罪，有如求活更從囚。寸蟲猶覺全生義，六尺長身莫自由。,島田忠臣三,0,0.7411247491836548
【黃帝】黃軒代遠審言難，制依軍輿建士官。一旦騎龍天上去，橋山□足葬衣冠。,島田忠臣三,0,0.7411246299743652
【宰豫】一十哲中言語良，一千年外德聲長。閑筵白晝眠迷處，夢聽阿師喩糞墻。,島田忠臣三,0,0.74112468957901
【毒醉吟、呈座客】飲酒卯前及百鍾，黃昏主客醉相從。孤株聳處呵蹲虎，片石低時旽伏龍。盆水驚心爲四涜，庭山望眼是千峯。警遂未輸童□羖，何必醒來更改容。,島田忠臣三,0,0.74112468957901
【櫻花欲發】歲節報來櫻近發，花入欲吐火菸含。錦妝擁扇眠猶合，紅袖羞人出未堪。今日韜光珠顆綴，明朝被酒醉顏酣。縱令先折終先落，應放光陰少選貪。,島田忠臣三,0,0.7411247491836548
【菅家寒食、賦花發滿皇州】寒食無疆閱歲華，風光盡著雍州花。錦鞍便被巡街馬，菸麝猶薰入內車。晴景蹈靑應遍地，芳時侵黑欲歸家。明朝更滿春遊暇，卻恨三晨少廢衙。,島田忠臣三,0,0.74112468957901
【乞滋十三摘茶】不勞外出好居家，大抵閑人只愛茶。見我銚中魚失眼，聞君園裏茗爲牙。詩行許摘何妨決，使及盈筐可得誇。庭樹近來春欲暮，莫教空腹猶看花。,島田忠臣三,0,0.74112468957901
【寄橘神童】纔聽拙頓又愚甘，積善家門見好男。山雨櫲材青幹出，春風蘭畝紫芽含。鳳凰城裏聲無二，鴻鵠雛中數欲三。遍覽古書多幼達，空稱了了盡難堪。,島田忠臣三,0,0.7411247491836548
【省試、賦得珠還合浦】太守施廉潔，還珠自效珍。光非懷漢女，色似泣鮫人。舊浦還星質，空涯返月輪。行藏猶若契，隱見更如神。感化來無脛，嫌貪去不親。希哉良史跡，誰踏伯周塵。,島田忠臣三,0,0.74112468957901
【及第作】秋帳收螢不見階，春天射鵠箭無乖。□□身上生光影，合浦明珠透出懷。,島田忠臣三,0,0.74112468957901
【省試、珠還合浦詩】世間何事勝腰魚，麗日晴光及第初。宿昔賀人猶不信，今朝在我喜歡餘。,島田忠臣三,0,0.74112468957901
【重陽日侍宴、同賦黃菊殘花欲待誰、應製】離畢明朝重九來，女華含笑雨便催。紅林盡處會無盡，綠葉頹時猶不頹。漫洗地精含作蕊，飽祈天玉祚爲盃。黃衿侍宴恩多澤，應似菊花冒雨開。,島田忠臣三,0,0.74112468957901
【閏十二月作、簡同輩】曆倍尋常歲晚遲，卻知三百六旬非。春前少日除寒氣，臘後冬多驗暖暉。穗缺簷冰看雪滴，牙撻地角覺陰稀。若教今日無名閏，應是黃鶯解舌時。,島田忠臣三,0,0.74112468957901
【採藕實】豈與雞雛取駭頻，誰忘藕實好輕身。秋深希見那能覓，歲晚難逢盡是珍。寒沼採無愁手冷，仙家飡合作腸春。涼風便憶收華日，白露還驚劚木晨。練畢始資方寸匕，功成新得七分塵。別應服此終無老，更欲殷勤獻聖人。,島田忠臣三,0,0.74112468957901
【讀老子】愚自作愚賢自賢，佯愚詐忌未玄玄。猶嫌老子多華飾，無欲還爲有欲先。,島田忠臣三,0,0.7411247491836548
【菊花】常愁藥草少精神，始採寒英自有因。未摘裊風多襲色，乍攓和露尚餘津。凌霜陽處初爲笑，每日陰干更作嚬。釀蜜蜂休投葉底，尋香蝶斷上花脣。牀頭促燥嫌霑雨，屋裏閑排怕見人。白蕊臼中飄雪粉，黃葩杵後起金塵。晡時斜景收將早，成日晴天簁得新。曾恨芬芳籬下減，稍憐氣味腹中春。,島田忠臣三,0,0.7411246299743652
【題竹林七賢圖】晉朝澆季少淳風，七子超然不混同。欲對琴樽終性命，何要臺閣錄勳功。生涯每寄孤雲片，世慮都忘一醉中。若遇求賢明聖日，廟堂充滿竹林空。,島田忠臣三,0,0.7411247491836548
【閑坐】容身外舍欲同誰，報主中心自有期。方丈白生方寸赤，此生無復變渝時。,島田忠臣三,0,0.7411246299743652
【遣懷】且來且去幾逡巡，百歲中間斷一身。方寸半分置□□，趨朝恐作貳心臣。,島田忠臣三,0,0.74112468957901
【歎李孔】李老擁龍姿，聊與世塵同。孔子懷鳳德，曾言我道窮。有道更無位，見聖不錄功。大周非無人，真人謝匪躬。小魯尚有君，將聖不登庸。遂入流沙西，欲浮浪海東。不知天與奪，若是人替隆。此理歸自然，何家決童蒙。,島田忠臣三,0,0.74112468957901
【七言、七月七日代牛女惜曉更、各分一字、應製一首、探賜人字】怪來靈匹少相因，天上仙殊地上人。箭漏應寬周歲會，銅壺莫從一宵親。銀河夜鵲填毛晚，禁樹晨雞拍翅新。同作星□難囑斗，廻杓直指北方辰。,島田忠臣三,0,0.7411247491836548
【無題】魚思大海鳥厭籠，一日三廻省我躬。亡相知音空戀德，明王賜眄未成功。賴新慕舊中間老，尋始要終上計窮。木落歸根泉反澗，那教身得似秋蓬。,島田忠臣三,0,0.74112468957901
【惜秋翫殘菊、應製、探得深字】一叢寒菊咲千金，夜翫殘榮秋欲深。月桂混香依檻外，燈花和色隔紗陰。簾褰星苑陶籬接，閣倚天潢酈水侵。除卻蕊珠宮裏觀，不如此夕拜乾臨。,島田忠臣三,0,0.74112468957901
【閑光覺日長】豈是羲和慵不御，應緣寰海靜無邪。司天謁導星纏衍，推曆欺言漏刻加。,島田忠臣三,0,0.74112468957901
【早秋感懷】由來感思在秋天，多被當時節物牽。第一傷心何處最，竹風鳴葉月明前。,島田忠臣三,0,0.7411247491836548
【上寺望聚落】林中花錦時開落，天外遊絲或有無。,島田忠臣三,0,0.74112468957901
【早春作】雲擊紅鏡扶桑日，春嫋黃珠嫩柳風。,島田忠臣三,0,0.7411245703697205
【花鳥】萬事老來皆不敏，唯因花鳥作聰明。,島田忠臣三,0,0.74112468957901
【聽古樂】三成奏轉切，肆夏歌何惰。文聲方亮發，韻氣寧殘破。,藤原淵名,0,0.74112468957901
【聽古樂】郊天功如洽，陳廟德終播。,高階令範,0,0.74112468957901
【聯理樹詩】初知標帝道，始覺呈皇德。,有名王,0,0.74112468957901
【（同）】靡隔布深仁，無私施景化。神工誠不隱，天道斯無詐。,有名王,0,0.74112468957901
【聯理樹詩】覆燾專布德，逐育正施德。,阪上斯文,0,0.74112468957901
【和詩情怨】蒼蠅舊讃元臺辨，白體新詩大使裁。,菅野堆肖,0,0.74112468957901
【秋聲多在山】幽林行雨棲寒蛬，落日涼風滿樹蝉。,菅野堆肖,0,0.74112468957901
【月夜見梅花】月耀如晴雪，梅花似照星。可憐金鏡轉，庭上玉房馨。,菅原道真,0,0.74112468957901
【臘月獨興】玄冬律迫正堪嗟，還喜向春不敢賒。欲盡寒光休幾處，將來暖氣宿誰家。冰封水面聞無浪，雪點林頭見有花。可恨未知勤學業，書齋窓下過年年。,菅原道真,0,0.74112468957901
【殘菊詩】十月玄英至，三分歲候休。君陰芳草歇，殘色菊花周。爲是開時晚，當因發處稠。染紅衰葉病，辭紫老莖凋。露洗香難盡，霜濃艶尚幽。低迷馮砌腳，倒惡映欄頭。霧掩紗燈點，風披匣麝浮。蝶棲猶得夜，蜂採不知秋。已謝陶家酒，將隨酈水流。愛看寒晷意，秉燭豈春遊。,菅原道真,0,0.74112468957901
【賦得赤虹篇一首】陰陽燮理自多功，氣象裁成望赤虹。舉眼悠悠宜雨後，廻頭渺渺在天東。炎涼有序知盈縮，表裏無私辨始終。十月取時仙雪絳，三春見處夭桃紅。雲衛暴錦星辰織，鳥路成橋造化工。千丈綵幢穿水底，一條朱旆掛空中。初疑碧落留飛電，漸誤炎洲颺暴風。遠影嬋娟猶火劍，輕形曲橈便彤弓。如今尚是樞星散，宿昔何令貫日忽。問著先爲黃土寶，刻文當使孔丘通。,菅原道真,0,0.74112468957901
【賦得詠青】正色重冥定，生民萬里睇。寄書仙鳥止，千呂瑞雲低。馬倦經丘嶽，車疲過坂泥。雨晴山頂遠，春暮草頭齊。井記鳧張翅，田看鶴作蹊。水衣苔自織，天鑑霧無迷。髣髴佳人冢，潺媛道士溪。鋪蒲今未奏，紋竹古應稽。故意霞猶聳，新名石欲題。明經如拾芥，廻眼好提撕。,菅原道真,0,0.74112468957901
【賦得躬桑一首】宮闈修內禮，春事記躬桑。候節時無誤，齋心採不遑。鉤留枝掛月，粉落葉凝霜。舉手頻鳴佩，低頭更滿筐。和風桃李質，暖氣綺羅妝。願助蠶饑養，成功供廟堂。,菅原道真,0,0.74112468957901
【賦得折楊柳一首】佳人芳意苦，楊柳先攀折。應手麴塵輕，候顏青眼潔。淚迷枝上露，妝誤絮中雪。纖指柔英斷，低眉濃黛刷。葉遮鬢更亂，絲剪腸倶絕。若有入羌音，誰堪行子別。,菅原道真,0,0.74112468957901
【九日侍宴、同賦鴻雁來賓、各探一字得革、應製】稚羽晚鴻賓，寒聲驚鳳扆。帛書誰係足，黃口自衝尾。畏月是孤弦，渡江非一葦。先鳴何處客，在後時無幾。,菅原道真,0,0.74112468957901
【八月十五夜、嚴閣尚書、授後漢書畢、各詠史得黃憲】黃生未免在人間，千頃茫茫一水閑。逆旅初知師表相，高纔更見禮容顏。陳蕃印綬慙先佩，郭泰車鑾歎早還。僅就京師公府辟，徵君豈出白雲山。,菅原道真,0,0.74112468957901
【重陽侍宴、賦景美秋稼、應製】萬里如雲稼，重陽就日晴。吹金風冷簸，滴玉露清瑩。靄靄皆和氣，離離半旅生。綺疇無數畝，銅雀第三鳴。遠舉回頭望，長期鼓腹聲。願因秋景美，將見海陵盈。,菅原道真,0,0.7411247491836548
【八月十五夜、月亭遇雨待月】月暗雲重事不須，天從人望豈欺誣。夜深纔有微光透，珍重猶勝到曉無。,菅原道真,0,0.74112468957901
【秋風詞】寒蝉驚爽序，晚虎嘯涼風。扇謝三秋月，蘭傷九畹叢。冷聞天籟外，幽想土囊中。水擺輕波白，林翻落葉紅。蕭條爲教令，慘慄混雌雄。一箇青蘋末，凄其萬不同。,菅原道真,0,0.74112468957901
【仲春釋奠、禮畢、王公會都堂、聽講禮記】禮畢還聞禮，威儀得再成。客臺皆舊構，粉澤更新情。屈膝羊知母，申行雁有兄。尼丘千萬仞，高仰欲揚名。,菅原道真,0,0.74112468957901
【奉和安秀纔代無名先生、寄矜伐公子】迎來至道欲相仍，豈意龍門有李膺。乍見浮雲風處破，何嫌捕影日中昇。天時有聯寒爲暖，世事無期負且乘。公子先生何善惡，縱雖知勸未知懲。,菅原道真,0,0.7411247491836548
【和春十一兄老生吟見寄】和君千里一朝程，怪我藩籬羽翼生。劍戟誰嫌隨後伏，糠粃自愧在前行。豈非大鳥三年舉，應是飛丹九轉成。莫道登科遲速事，以詩爲伯義爲兄。,菅原道真,0,0.7411247491836548
【入夏滿旬、過藤郎中亭、聊命詩筆】不畏今朝夏日長，偸言出得舊芬芳。禮成無厭來修刺，酒熟應歡引入堂。笑傲松喬知耳熱，受嘲風月欲心狂。主人莫怪還先早，爲是初來自遠方。,菅原道真,0,0.7411247491836548
【會安秀纔餞舍兄防州】兄友弟恭不道無，勤王自與恆親疎。一廻告別腸千斷，我助君情獨向隅。,菅原道真,0,0.74112468957901
【侍廊下吟詠送日】良辰誰擲度，益者忽相尋。逮從新蘭室，存來舊竹林。數盃仍許醉，微詠自知音。易失還難得，愁看欲晚陰。,菅原道真,0,0.74112468957901
【感源皇子養白雞雛、聊敘一絕】治水殘片雪孤團，怪問雞雛子細看。養得恩容交杵臼，因君一到五雲端。,菅原道真,0,0.7411247491836548
【秋夜、離合】班來年事晚，刀氣夜風威。念得秋多怨，心王爲我非。,菅原道真,0,0.7411247491836548
【奉和執金吾相公彈琴之作】見說秋堂事，金吾撫玉琴。古人看有象，新調聽無淫。峽斷玉泉咽，鳥寒五夜深。吟君相感句，如遇舊知音。,菅原道真,0,0.74112468957901
【仲春釋奠、聽講論語】聖教非唯一，孤源引萬流。珠從洙水出，轄自孔門投。問道誰爲遠，趨庭莫暫留。此間鑽仰事，遥望鲁尼丘。,菅原道真,0,0.74112468957901
【餞別同門故人、各著緋出宰】同門告別泣春風，人道三龍一水中。悔不當時千萬謝，應煩別後夜來夢。,菅原道真,0,0.74112468957901
【喜雨詩】傳號霑千里，宣恩出九重。雨寬何霑澤，雲黯幾奇峯。暗記年豐瑞，先知井邑雍。令辰成德政，旁午育耕農。步武甘膏滿，含弘渙汗濃。延年秋可待，廣漢霽猶慵。欲遂聽銅雀，誰尊醮土龍。田翁歸去處，佇立盛時邕。,菅原道真,0,0.74112468957901
【賀宮田兩纔子入學】典出於宮玉出田，陽春明月孔門前。前程占得揚名處，聲價遏雲城復聯。,菅原道真,0,0.74112468957901
【早春侍內宴、同賦無物不逢春、應製】寒光早退更無餘，萬物逢春渙汗初。問著林前鶯語報，看過水上浪文書。詩臣膽露言行樂，女妓妝成舞步虛。侍宴雖知多許事，一年一日忝仙居。,菅原道真,0,0.74112468957901
【仲春釋煲、聽講孝經、同賦資父事君】懷忠偏得意，至孝自成人。換白何輕死，含丹在顯親。王生猶有母，曾子豈非臣。若向公庭論，應知兩取身。,菅原道真,0,0.74112468957901
【詠瞿麥花、呈諸賢】錦窠寸截裛繁華，不道優曇在釋家。仁智何唯山水樂，願君好愛一叢花。,菅原道真,0,0.74112468957901
【戊子之歲、八月十五日夜、陪月臺、各分一字】詩人遇境感何勝，秋氣風情一種凝。明月孤輪家萬戶，此間臺上是先登。,菅原道真,0,0.74112468957901
【觀王度圍碁、獻呈人】一死一生爭道頻，手談厭卻口談人。殷勤不堪相嘲哢，漫說當家有積薪〈世有、大唐王積薪碁經一卷、故云〉。,菅原道真,0,0.7411247491836548
【春日暇景、尋訪友人】一席將迎能幾人，因君記得惜殘春。餘花落處爭移榻，宿釀開時且漉巾。軟腳和風知有舊，怡顏暇景既如新。傷心獨有王戎在，向竹還慙格物身。,菅原道真,0,0.74112468957901
【陪寒食宴、雨中即事、各分一字】待來寒食路遥遥，自一陽生百五朝。天愍子推嫌舉火，柳菸桃焰雨中消。,菅原道真,0,0.74112468957901
【史記竟宴、詠史得司馬相如】夫子猶司馬，相如有舊聞。官嫌爲武騎，曲喜得文君。苦諫長楊獵，多勞廣澤軍。大人今可用，何處不凌雲。,菅原道真,0,0.74112468957901
【寄巨先生乞畫圖】先生幸許禁闈遊，更恐時光不暫留。山水從來無擔去，願憑君得寫風流。,菅原道真,0,0.7411247491836548
【山陰亭、冬夜待月】高齋待月月何淹，不畏風霜幾撥廉。海伯應慵投老蚌，山神欲惜放寒蟾。消殘砌雪心猶誤，挑盡窓燈眼更添。珍重東頭光數尺，如無如有獨纖纖。,菅原道真,0,0.74112468957901
【七月六日文會】秋來六日未全秋，白露如珠月似鉤。一感流年心最苦，不因詩酒不消愁。,菅原道真,0,0.74112468957901
【停習彈琴】偏信琴書學者資，三餘窓下七條絲。專心不利徒尋譜，用手多迷數問師。斷峽都無秋水韻，寒鳥未有夜啼悲。知音皆道空消日，豈若家風便詠詩。,菅原道真,0,0.74112468957901
【八月十五夕、待月、席上各分一字】一更待月事何如，疑是遥旻月步徐。爲向東頭千萬報，白雲雖密意猶疎。,菅原道真,0,0.7411248087882996
【（同二）】二更待月事何如，不見金輪度碧虛。雨腳忽忽雲簇簇，秋風爲我可乖疎。,菅原道真,0,0.7411247491836548
【（同三）】三更待月事何如，目倦心疲望裏疎。酒是十巡詩百詠，怪來不照我閑居。,菅原道真,0,0.74112468957901
【（同四）】四更待月事何如，鐘漏頻移意有餘。縱使清光纔透出，當勝徹夜甚簷疎。,菅原道真,0,0.74112468957901
【（同五）】五更待月事何如，物色人情計會疎。不恨雲中天已曉，應知陰雨我三餘。,菅原道真,0,0.7411247491836548
【九日侍宴、賦山人獻茱萸杖、應製】英杖肩舁入九重，菸霞莫笑至尊供。南山出處荷衣壞，北闕來時菊酒逢。靈壽應慙恩賜孔，葛陂欲謝化爲龍。揷頭繫臂皆無力，願助仙行趁赤松。,菅原道真,0,0.74112468957901
【仲春釋奠、聽講毛詩、同賦發言爲詩】舉手斟王澤，形言見國風。嘉魚因孔至，泮水待春通。諫盡文章下，情攄諷詠中。頌聲猶不寢，將發太平功。,菅原道真,0,0.74112468957901
【團坐言懷】暗將年事幾蹉跎，若不團居欲奈何。酒爲忘憂盃有數，詩緣敘志紙猶多。自慙少日徒廻轂，偏恨夕陽不用戈。我意君情今夜盡，曉天歸處莫空過。,菅原道真,0,0.74112468957901
【王度讀論語竟、聊命盃酌】圓珠初一轉，舞象遂丁年。自此窮墳典，何唯二十篇。,菅原道真,0,0.7411247491836548
【花下餞諸同門出外吏、各分一字】送客何先點淚痕，應緣別後不同門。今朝記得歸來日，萬里程間一折轅。,菅原道真,0,0.7411248087882996
【晚春同門會飲、翫庭上殘花】榮枯物我自應知，春晚殘花幾許枝。人有同門芳意篤，鳥無比翼暮棲移。攀時醉裏何遊手，落處盃中莫濫吹。一道馨香今日盡，明朝眉目爲誰施。,菅原道真,0,0.74112468957901
【過尾州滋司馬文亭、感舍弟四郎壁書彈琴妙、聊敘所懷、獻以呈寄】偶尋文閣共閑居，左見彈琴右見書。昨夜歡逢春晚盡，今朝苦念夏來初。高看壁上雲棲鳳，快聽絃中水聳魚。一一商量相況得，張爲不弛蔡無如。,菅原道真,0,0.74112468957901
【哭菅外史、奉寄安著作郎】酷悲穿眼復消魂，皆道希顏是妄言。少日垂帷疲蠹簡，當年對策落龍門。青衫未換名無謚，白髮空生祭有孫。命矣皇天相與奪，高纔不過傳先存。,菅原道真,0,0.7411247491836548
【九日侍宴、同賦喜哨、應製】重陽資飲宴，四望喜秋晴。不是金飆拂，應緣玉燭明。無爲玄聖化，有慶兆民情。獻壽黃華酒，爭呼萬歲聲。,菅原道真,0,0.74112468957901
【晚冬過文郎中、翫庭前早梅】一年何物始終來，請見寒中有早梅。更使此間芳意篤，應緣相接故人盃。,菅原道真,0,0.7411248087882996
【奉和王大夫賀對策及第之作】明時對策有名聞，負擔箕裘不外分。幸免空歸爲白首，無期上列在青雲。含情若讀新章句，拭眼驚看舊判文。莫道成功能管領，一枝蠹桂謝家君〈諸儒評判、貶訶甚深、故云〉。,菅原道真,0,0.7411247491836548
【賦得麥秋至】步曆春王去，乘時夏令安。麥田千畝遠，秋色兩岐寬。欲舉先登穀，非逢暮律寒。候占收繭稅，人趁守雞竿。錄舊排囚戶，羞新肅廟壇。自此多稼瑞，將望碧雲端。,菅原道真,0,0.74112468957901
【五月長齋畢、書懷簡諸同舍】問君十五日來心，隨喜無聊也不婬。初廢聲聲聞般若，暫停念念貴觀音。殷勤欲趁花間醉，約略應容月下吟。爲向香爐經案噵，涼風寒露更相尋。,菅原道真,0,0.74112468957901
【長齋畢、聊言懷寄諸纔子、訓答頻來、吟詠有感、更因本韻、重以戲之】我今苦行最甘心，爲悔生生殺盜姪。梵錄先添新發意，書齋更覓舊知音。嗟來白日驅輪轉，放得炎風避暑吟。歸著葷腥應宴樂，世間何處擬先尋。,菅原道真,0,0.74112468957901
【翫秋花】秋花得地在春宮，萬歲將看一箇叢。素片還慙芳意素，紅房溫對醉顏紅。馨香畏減複涼雨，氣色嫌傷晚暮風。欲惣繁華供殿下，不知何處路相通。,菅原道真,0,0.74112468957901
【仲秋釋奠、聽講周易、賦鳴鶴在陰】暗知鳴鶴驚秋氣，一叫先穿數片雲。縱使清聲千萬和，不用十翼豈高聞。,菅原道真,0,0.74112468957901
【九日侍宴、同賦天錫難老、應製】明王開壽域，不老自蒼天。駐采非因道，輕身豈學仙。鶴毛無一片，始背可千年。已識皇恩洽，將編雅頌傳。,菅原道真,0,0.7411247491836548
【冬日、賀船進士登科、兼感流年】苦惜分陰貢士家，登科自此甚寬賖。題名已舊前春牓，就賀難留晚日車。席上傳看紅桂杪，盃中勸得綠梨花。君功我業先成後，不恨三冬景易斜〈豫對策及第之日、進士得預登科〉。,菅原道真,0,0.74112468957901
【冬至日書懷、奉呈田別駕】禮具誰羞履襪疎，千門共幸一陽舒。風光不辨微和屬，夜漏猶嫌冷夢餘。稱舊秀纔春去後，喚前司馬歲來初。正元駕覺殊今日，再拜當煩手上書〈權任外官、滿年抛笏、儒生故事、行禮執經、餘兩有之、故聯此句〉。,菅原道真,0,0.74112468957901
【近以冬至書懷詩、奉呈田別駕、訓答中、有恐作冬雷開蟄促之句、吟翫未畢、重寄一封、序云、詩去須臾、天南雷嗚、一聲擊睡覺夢、有感更用本韻、豫止讀驚愕、已悟天人相應、即又以本韻、重以呈之】感徹悠悠不道疎，雷聲在晦甚寬舒。君憐百里聞無外，我利聯城照有餘。強學言詩知是本，偸閑顯志愧爲初。恩容倡和驚天意，願遂編成數卷書。,菅原道真,0,0.74112468957901
【殘燈風韻】一點殘燈五夜通，分分落淚寸心中。餘光不力扶持舉，競下蘆簾恐見風。,菅原道真,0,0.74112468957901
【書懷寄安纔子】肩舁范漢百篇書，大學門前日出初。若不揚名資祿養，何愁曆尾數行餘〈君有歲暮暫停寮試之嗟〉。,菅原道真,0,0.74112468957901
【同舍小飲】舍不過方丈，酒將及數盃。夜更留不駐，好去待時來〈秀纔早去、故有此句〉。,菅原道真,0,0.74112468957901
【漢書竟宴、詠史得司馬遷】少日纔知誦古文，何圖祖業得相分。每思劉向稱良史，再拜龍門一片雲。,菅原道真,0,0.7411248087882996
【八月十五夜、月前話舊、各分一字】秋月不知有古今，一條光色五更深。欲談二十餘年事，珍重當初傾蓋心。,菅原道真,0,0.7411248087882996
【謁河州藤員外刺史、聊敘所懷、敬以奉呈】君居便近望階墀，請謁牺愁寸步遲。案譜江流親不隔〈刺史適生于大江氏、江菅兩氏、元是一族、故云〉，同門孔聖道無欺〈刺史問道於橘侍郎、亦復一門冠首者也〉。春遊莫棄花開處，夜宴當饒月滿時。若會長抛疎客禮，何嫌日到敵圍碁〈刺史面許對敵圍碁、故有此興〉。,菅原道真,0,0.74112468957901
【早春侍宴仁壽殿、同賦春雪映早梅、應製】雪片花顏時一般，上番梅楥待追歡。冰紈寸截輕妝混，玉屑添來軟色寬。雞舌纔因風力散，鶴毛獨向夕陽寒。明王若可分真僞，願使宮人子細看。,菅原道真,0,0.74112468957901
【早春陪右丞相東齋、同賦東風妝梅、各分一字】春風便逐問頭生，爲翫梅妝繞樹迎。偸得誰家香劑麝，送將何處粉樓瓊。先吹煖火頻溫慰，更作霜刀且剪成。裂素誰容勞少女，占巢莫怪妬初鶯。繁華太早千般色，號令猶閑五日程。好是銀鹽多結蕊，應緣丞相欲和羹。,菅原道真,0,0.74112468957901
【書齋雨日、獨對梅花】點檢窓頭數箇梅，花時不記幾年開。宮門雪映春遊後，相府風妝夜飲來〈今年內宴、有敕、賦春雪映早梅、內宴後朝、右丞相招詩客五六人、賦東風妝梅、餘雖不纔、侍此兩宴、故云〉。紙障猶卑依樹立，蘆簾暫撥引香廻。書齋對雨閑無事，兵部侍郎興猶催。,菅原道真,0,0.74112468957901
【拜戶部侍郎、聊書所懷、呈田外史】聞說劇官戶部郎，人臣何簡職閑忙。偸居史局三年去，忝入兵曹一月強〈餘貞觀十三年、爲內史、今年正月、遷兵部侍郎、二月遭任戶部〉。案牘初慙從政理，風雲暫謝屬文章。知君近侍公卿議，切過昇降報莫忘〈外史侍近伏頭案、每有云、公議終日祗候、故云〉。,菅原道真,0,0.74112468957901
【九日侍宴、同賦紅蘭受露、應製】芳蘭裛露恐傷風，好是餘清洗碎紅。鶴警寒更三轉後，蜂喧晚步十廻中。珠團滿袖羅文解，玉酒添香盞底空。臣幸著徘恩澤渥，自𠹛曉滴在秋叢。,菅原道真,0,0.74112468957901
【九日侍宴、同賦吹花酒、應製】恩容九日醉顏酣，酒湛兼清菊採甘。把盞無嫌斟分十，吹花乍到唱遲三。脣頭泛色金猶點，口上餘香廢半含。暮景雙行多得力，松喬更向小臣慙。,菅原道真,0,0.74112468957901
【傷安纔子】誰疑世俗是風波，叫著蒼天痛奈何。已斷平生相教授，爲君西向誦彌陀。,菅原道真,0,0.7411247491836548
【雪中早衙】風送宮鐘曉漏聞，催行路上雪紛紛。稱身著得裘三尺，宜口溫來酒二分。怪問寒童懷軟絮，驚看疲馬踏浮雲。衙頭未有須臾意，呵手千廻著案文。,菅原道真,0,0.7411247491836548
【早衙】廻燈束帶早衙初，不倦街頭策蹇驢。曉鼓鼕鼕何處到，南爲吏部北尚書。,菅原道真,0,0.74112468957901
【秋日山行二十韻】行行山不盡，念念意無聊。步曆三秋暮，離家五日朝。白雲何澗口，紅樹幾巖腰。每有涼氛到，空令旅思焦。整妝寒蓐食，催駕曉燈挑。委曲斜穿路，傾邪聳構橋。地危半轉石，天近暫摩霄。未省人身換，宛如世界超。疲驂嘶布水，老僕困綿嶠。指過僧持錫，逢迎客採樵。低頭臨邑里，舉手謝塵囂。戶牖棋干峙，江湖帶一條。薜蘿新衲結，榆莢古錢銷。解渴流泉漱，承溫落葉燒。菸嵐心慘慘，骨髓氣蕭蕭。豈趁飛丹術，非求束帛招。拜神趨社廟，齎幣拂災袄。日腳光陰走，年華物色凋。風驅應達旦，月送自通霄。問著程多少，初知向後遇。,菅原道真,0,0.74112468957901
【海上月夜】秋風海上宿蘆花，況復蕭蕭客望賒。語笑心期聲鬧浪，詩篇口號指書沙。行遲淺草潮痕沒，坐久深更月影斜。若放往來憐勝地，越州買得一儒家。,菅原道真,0,0.74112468957901
【早春侍宴仁壽殿、同賦認春應製】認得年芳第一科，先從禁禦遍經過。和風附外排山水，暖氣留中屬綺羅。鳥語還嫌簧在舌，花容不放錦成窠。今朝莫道春深淺，偏愛吹噓長養多。,菅原道真二,0,0.7411247491836548
【暮春見南亞相山莊尚齒會】逮從幽莊尚齒筵，宛如洞裏遇羣仙。風光惜得青陽月，遊宴追尋白樂天。占靜不依無影樹，避喧猶愛有聲泉。三分淺酌花香酒，一曲偸聞葛調絃。撫杖將供扶醉出，留車且待下山旋。每看吾老誰勝淚，此會當爲惱少年〈嚴闇相公、在七人中、故云〉。,菅原道真二,0,0.74112468957901
【早春侍宴仁壽殿、同賦春暖、應製】春風聖化惣陽和，初出重闈露布過。語鳥千般皆德煦，遊魚萬里半恩波。虹霓細舞因晴見，沆瀣流盃向晚多。日落先歸何恨苦，儒生不便乎廻戈。,菅原道真二,0,0.74112468957901
【喜田少府罷官歸京】山郵水驛思紛紛，一種風光兩處分。西望五年空送日，暮來千里乍披雲。情悲倍自初離去，淚落多於便附聞。若不相忘曾入室，殷勤存慰我家君〈門人雖多、用意異昔、故囑之〉。,菅原道真二,0,0.7411247491836548
【仲春釋奧、聽講孝經】此是天經即孝經，分來聖道滿皇庭。爲臣爲子皆言孝，何啻春風仲月丁。,菅原道真二,0,0.74112468957901
【講書之後、戲寄諸進士】我是煢煢鄭益恩，曾經折桂不窺園。文章暗被家風誘，吏部偸因祖業存〈文章博士、非材不居、吏部侍郎、有能惟任、自餘祖父、降及餘身、三代相承、兩官無失、故有谢詞〉。勸道諸生空赧面，從公萬死欲銷魂。小兒年四初知讀，恐有疇官累末孫。,菅原道真二,0,0.74112468957901
【早春侍內宴、賦聽早鶯、應製】不怪鶯再早，應緣樂歲華。語偸絃管韻，棲卜綺羅花。愛翫憐風軟，貪聞恨日斜。偏勸初出谷，謝絕舊菸霞。,菅原道真二,0,0.74112468957901
【元慶三年孟冬八日、大極殿成畢、王公會賀之詩】燕雀先知聖德包，子來神化莫空抛。初成不日金猶在，且望如雲玉半交。欲見高晴星舊拱，應饒遠翥鳳新巢。棟梁惣出於槐棘，誰愧唐堯不剪茅。,菅原道真二,0,0.74112468957901
【早春侍內宴、同賦雨中花、應製】花顏片片咲來多，冒雨馨香不奈何。羅袖猶欺霑舞汗，花袍自怪沐恩波。驚看麝劑添春澤，勞問鶯兒失晚窠。五出莫誇承渥潤，一天下喜有滂沱。,菅原道真二,0,0.74112468957901
【傷巨三郎、寄北堂諸好事】我今收淚訴冥冥，何不慭遺一後醒。伊洛有笙追逝水，孔家無槨斷趨庭〈傳聞、此郎勤學之中、吹笙解服、故云〉。悲栽冢上新生樹，哭放窓頭舊聚螢。偸謚貞文爲汝誄，夜來窺得巨門星。,菅原道真二,0,0.74112468957901
【博士難】吾家非老將，儒學代歸耕。皇考位三品，慈父職公卿。已知稽古力，當施子孫榮。我舉秀纔日，箕裘欲勤成。我爲博士歲，堂構幸經營。萬人皆競賀，慈父獨相驚。相驚何以故，曰悲汝孤惸。博士官非賤，博士祿非輕。吾先經此職，慎之畏人情。始自聞慈誨，履冰不安行。四年有朝議，今我授諸生。南面纔三日，耳聞誹謗聲。今年修舉牒，取舍甚分明。無纔先捨者，讒口訴虛名。教授我無失，選舉我有平。誠哉慈父令，誡我於未萌。,菅原道真二,0,0.74112468957901
【仲春釋奠、聽講左傳、底懷遠以德】德是明王致遠車，東過鳥塞北龍沙。懷來惣作懷中物，四海茫茫尚一家。,菅原道真二,0,0.74112468957901
【暮春送因州茂司馬、備州宮司馬之任、同賦花字】別意難忘景易斜，不知閑日在誰家。愛君顏色頻廻眼，醉淚空欺冒雨花。,菅原道真二,0,0.74112468957901
【北堂澆章宴後、聊書所懷、奉呈兵部田侍郎】誇著槐林來客尊，祗迎宰相到黃昏。伶人枕鼓池頭臥，冑子懷詩壁下蹲。何更先談聞宿老，自然後幾發雲孫。公卿乍會初遊宴，幸甚生涯不測恩。,菅原道真二,0,0.74112468957901
【後漢書竟宴、各詠史得光武】時龍何處在，光武一朝乘。濟縣低飛鳳，滹沱暗合冰。將軍星有列，曆數火相承。計會天人應，宜哉得中興。,菅原道真二,0,0.74112468957901
【山家晚秋】千萬人家一世間，適逢得意不言還。幾臨瑟瑟寒聲水，又對蕭蕭暮景山。,菅原道真二,0,0.74112468957901
【（同二）】山下卜隣當路霞，野中信馬破程花。將軍莫道遊心主，博士來爲養性家。,菅原道真二,0,0.74112468957901
【（同四）】數局圍碁招坐隱，三分淺酌飲忘憂。若教天下知交意，真實逍遥獨此秋。,菅原道真二,0,0.74112468957901
【奉和兵部侍郎哭舍弟大夫之作】魂也歸來何處憑，生涯不遇痛無勝。君悲逝水孤浮浪，我泣分陰共鏤冰。相國心寒秋露草，通家眼暗曉風燈〈大夫在生、爲大相國之近習、餘以婚親、每述心膽、今之傷悼死而有餘、故云〉。菩提道外誰廻向，爲念彌陀拜老僧。,菅原道真二,0,0.74112468957901
【勸吟詩、寄紀秀纔】風情斷織壁池波，更怪通儒四面多。問事人嫌心轉石，論經世貴口懸河。應醒月下徒沈醉，擬噤花前獨放歌。他日不愁詩興少，甚深王澤復如何。,菅原道真二,0,0.74112468957901
【路次觀源相公舊宅有感】一朝燒滅舊經營，苦問遺孤何處行。殘燼華塼苔老色，半燋松樹鳥啼聲。應知腐草螢先化，且泣炎洲鼠獨生。泉眼石棱誰定主，飛蛾豈斷繞燈情。,菅原道真二,0,0.74112468957901
【雲州茂司馬、視詩草數首、吟詠之次、適見哭菅侍醫之長句、不勝傷悼、聊敘一篇】詩本取諸播管絃，豈圖今日別潸然。風吹藥種家三世，露落蓬門路九泉。定遇瑠璃師主佛，疑爲紫府客來仙。我無父母無兄弟，親友又亡惣是天。,菅原道真二,0,0.74112468957901
【詩草二首、戲視田家兩兒、一首以敘菅侍醫病死之情、一首以悲源相公失火之家、大人侍郎適依本韻、更訓一篇、豫不堪感歎、重以答謝】高情莫怪妄言詩，爲遇知音也世治。欲慕名醫傷宿分，非憐勝地諷當時。松喬本是尸行客，衛霍今猶火宅悲。我唱無休君有子，何因編錄命龜兒〈白樂天命小姪龜兒、編錄唱和集、故云〉。,菅原道真二,0,0.74112468957901
【有所思】君子何惡處嫌疑，須惡嫌疑涉不欺。世多小人少君子，宜哉天下有所思。一人來告我不信，二人來告我猶辭。三人已至我心動，況乎四五人告之。雖云內顧而不病，不知我者謂我癡。何人口上將銷骨，何處路隅欲僵屍。悠悠萬事甚狂急，蕩蕩一生長嶮巇。焦原此時谷如淺，孟門今日山更夷。狂暴之人難指我，文章之士定爲誰。三寸舌端駟不及，不患顏疵患名疵。功名未立年未老，每願名高年又耆。況名不潔徒憂死，取證天神與地祇。明神若不愆玄鑑，無事何久被虛詞。靈祇若不失陰罰，有罪自然爲禍基。赤心方寸惟牲幣，因請神祇應我祈。斯言雖細猶堪恃，更愧或人獨自嗤。內無兄弟可相語，外有故人意相知。雖因詩與居疑罪，言者何爲不用詩。,菅原道真二,0,0.7411248087882996
【九日侍宴、各分一字、應製】蕭辰供奉一佳期，拜舞紛紛白玉墀。恩賜黃花纔虎口，敕催紅袖惣蛾眉。五雲晴指登高處，千日暮知解醉時。算取重陽名教樂，此生長斷茹靈芝。,菅原道真二,0,0.74112468957901
【喜被遥兼賀員外刺史】家門認得弊箕裘，最喜先君任此州。月俸曾因含哺飽，泉途更欲計恩酬。無勞北陸行殘雪，只望西成遇大秋。腰底三龜知意否，仁風爲我漲春流〈豫先忝二官、重兼州任、恩澤無極、士林榮之〉。,菅原道真二,0,0.74112468957901
【春日於相國客亭、見鷗鳥戲前池、有感賦詩】人知鳥意鳥知人，莫道沙鷗素性馴。非與紫鱗爭樂水，欲將霜翅不同塵。當時未謂浮沈定，數處惟無去就頻。棲息若容三四日，遂生何必入懷仁。,菅原道真二,0,0.74112468957901
【春日過丞相家門】除目明朝丞相家，無人無馬復無車。況乎一旦薨已後，門下應看枳棘花。,菅原道真二,0,0.7411247491836548
【陪源尚書、餞總州春別駕】共理從來知帝難，易東莫謝舊丁寬。淚痕爭得盈雙袖，別後思君每日看。,菅原道真二,0,0.7411247491836548
【去春詠渤海大使、與賀州善司馬、贈答之數篇、今朝重吟、和典客國子紀十二丞見寄之長句、感而翫之、聊依本韻】掌上明珠舌下霜，風情潤色使星光。春遊惣轡州司馬，夏熱交襟典客郎。恨我分庭勞引導，饒君遇境富文章。若教毫末逢閑日，莫惜縱容損數行。,菅原道真二,0,0.74112468957901
【重依行字、和裴大使被詶之什】寒松不變冒繁霜，面禮何須假粉光。灌漑梁園爲墨客，婆娑孔肆是查郎。千年豈有孤心負，萬里當憑一手章。聞得傍人相語笑，因君別淚定添行。,菅原道真二,0,0.7411247491836548
【過大使房、賦雨後熱】風涼便遇斂纖氛，未覩青天日已曛。揮汗春宮應問我，飲冰海路詎愁君。寒沙莫趁家千里，淡水當添酒十分。言笑不須移夜漏，將妨夢到故山雲。,菅原道真二,0,0.74112468957901
【夏夜對渤海客、同賦月華臨靜夜詩】舉眼無雲靄，窓頭翫月華。仙娥弦未滿，禁漏箭頻加。客座心呈露，杯行手酌霞。人皆迷傅粉，地不辨晴沙。縱望西山落，何瞻北海家。閑談知照膽，莫勸折燈花。,菅原道真二,0,0.74112468957901
【醉中脫衣贈裴大使、敘一絕寄以謝之】吳花越鳥織初成，本自同衣豈淺情。座客皆爲君後進，任將領袖屬裴生。,菅原道真二,0,0.74112468957901
【二十八字謝醉中贈衣、裴少監訓答之中、似有謝言、更述四韻、重以戲之】不堪造膝接芳言，何事來章似謝恩。腰帶兩三杯後解，口談四七字中存。我寧離袂忘新友，君定曳裾到舊門。若有相思常服用，每逢秋雁附寒溫。,菅原道真二,0,0.74112468957901
"【依言字重訓裴大使】多少交情見一言,何關薄贈有微恩。手勞機杼營求斷，心任裁縫委曲存。短製應資行客路，餘香欲襲國王門。後來縱得相親褻，故事因君暗可溫。",菅原道真二,0,0.7411247491836548
【夏夜於鴻腫館、餞北客歸鄉】歸歟浪白也山青，恨不追尋界上亭。腸斷前程相送日，眼穿後紀轉來星。征帆欲繫孤雲影，客館爭容數日扃。惜別何爲遥入夜，緣嫌落淚被人聽。,菅原道真二,0,0.74112468957901
【訓裴大使留別之什】交情不謝北溟深，別恨還如在陸沈。夜半誰欺顏上玉，旬餘自斷契中金。高看鶴出新雲路，遠妬花開舊翰林。珍重歸鄉相憶處，一篇長句惣丹心。,菅原道真二,0,0.74112468957901
【臨別送鞍具總州春別駕】御民銜勒本君功，顧眄將聞矍礫翁。淚落分鑣專夜雨，心悲結鞅欲秋風。山行莫忘浮雲上，歲暮當思蹈雪中。春日縱逢輈下鹿，鞍鑣爲我不長空。,菅原道真二,0,0.74112468957901
【小廊新成、聊以題壁】數步新廊壁也釘，青菸竹下白沙庭。北偏小戶藏書閣，東向疎窓望月亭。行路馬蹄斜側見，到門人語近前聽。自嫌塵客時言笑，從請山僧夜誦經。分合終年開甕牖，猶勝竟日掩柴扃。掃除一室雖知足，未免衝泥又戴星。,菅原道真二,0,0.74112468957901
【勸野營佳學胄】李孔通家通不分，幾因纔藝早知聞。菅尚書子寧非我，野相公孫獨有君〈謂先相公〉。龍去九霄曾宿水，鶴飛千里未離雲。縱無閉戶垂帷意，當會文宣享苾芬〈學中謂、時時來者、爲釋奠學生、故云〉。,菅原道真二,0,0.74112468957901
【水中月】滿足寒蟾落水心，非空非有兩難尋。潛行且破雲千里，徹底終無影陸沈。圓似江波初鑄鏡，映如沙岸半披金。人皆俯察雖清淨，唯恨低頭夜漏深。,菅原道真二,0,0.74112468957901
【夢阿滿】阿滿亡來夜不眠，偶眠夢遇涕漣漣。身長去夏餘三尺，齒立今春可七年。從事請知人子道，讀書諳誦帝京篇〈初讀賓王古意篇〉。藥治沈痛纔旬日，風引遊魂是九泉。爾後怨神無怨佛，當初無地又無天。看吾兩膝多嘲弄，悼汝同胞共葬鮮〈阿滿亡後、小弟次亡〉。萊誕含珠悲老蚌，莊周委蛻泣寒蝉。那堪小妹呼名覓，難忍阿孃滅性憐。始謂微微腸暫續，何因急急痛如煎。桑弧戶上加蓬矢，竹馬籬頭著葛鞭。庭駐戲栽花舊種，壁殘學點字傍邊。每思言笑雖如在，希見起居惣惘然。到處須彌迷百億，生時世界暗三千。南無觀自在菩薩，擁護吾兒坐大蓮。,菅原道真二,0,0.74112468957901
【詩情怨〈古調十韻〉呈菅著作、兼視紀秀纔】去歲世驚作詩巧，今年人謗作詩拙。鴻臚館裏失驪珠，卿相門前歌白雪。非顯名賤匿名貴，非先作優後作劣。一人開口萬人喧，賢者出言愚者悅。十里百里又千里，駟馬如龍不及舌。六年七年若八年，一生如水不須決。一生如水穢名滿，此名何水得清潔。天鑑從來有孔明，人間不可無則哲。惡我偏謂之儒翰，去歲世驚自然絕。呵我終爲實落書，今年人謗非真說。,菅原道真二,0,0.7411247491836548
【餘近敘詩情怨一篇、呈菅十一著作郎、長句二首、偶然見訓、更依本韻、重答以謝】請君好詠一篇詩，唯恨無人德務滋〈尚書曰、樹德務滋〉。讒舌音聲芋尚濫，厚顏脂粉鏡知妛。雲生不放寒蟾素，桂死何勝毒蠹緇。銷骨元來由積毀，履冰未免老狐疑。生涯我是一塵埃，宿業頻遭世俗猜。東閤含將其咳唾，北溟賣與僞珍瓌。三條印綬依恩佩，九首詩篇奉敕裁〈來章曰、蒼蠅舊讀元臺辨、白體新詩大使裁、注云、近來有聞、裴頲云、禮部侍郎、得白氏之體餘讀此二句、盛上句之不欺、兼下文之多詐、詶和之次、聊述本情、餘心無一德、身有三官、惣而言之、事緣思奬、更被敕旨、假號禮部侍郎、與渤海入覲大使裴頲相唱和、詩惣九首、追以慙愧、故有此四句〉。凡眼昏迷誰料理，丹鵶鏡掛碧霄臺。,菅原道真二,0,0.74112468957901
【豫作詩情怨之後、再得菅著作長句二篇、解釋豫憤、安慰豫愁、憤釋愁慰、朗然如醒、豫重抒蕪詞、謝其得意】家業年祖本課詩，情田欲倦莠言滋。材窺直立無全性，女妬新來不棄妛。對客頻逢珠子白，從師殆入薜衣緇〈餘自聞惡名、有意出俗、故云〉。世人若用剛柔戒，莫願偸爲雋不疑。,菅原道真二,0,0.74112468957901
【（同二）】賴君清冷肅浮埃，遮英呵呵甚口猜。餌捉遊魚隨手螾，媒投苦李滿懷瓌。龍門遞送同時上，鳳韶相分二代裁〈餘與君、貞觀中對策及第、雖有先後、猶是一時、餘即爲著作郎、至元慶君又爲之、故云二代〉。更聞高纔一官老，孟堅著作兼〈去聲〉蘭臺。,菅原道真二,0,0.74112468957901
【夏日偶興】天放一身不繫維，雨晴好是得佳期。三官過分知恩日，六暇逢閑任意時。臥見新圖臨水障，行吟古集納涼詩。區區心地無煩熱，唯有夢中阿滿悲〈先是有夢阿滿之詩〉。,菅原道真二,0,0.74112468957901
【見渤海裴大使真圖有感】自送裴公萬里行，相思每夜夢難成。真圖對我無詩興，恨寫衣冠不寫情。,菅原道真二,0,0.7411247491836548
【九日侍宴、觀賜羣臣菊花、應製】滿把寒花十指溫，術中彭祖九重門。雞雛不老仙人曙，麝劑初穿道士園。使採孤叢秋露種，非租五柳晚雲孫。莫教舞妓偸飡去，恐未藜收月裏奔。,菅原道真二,0,0.74112468957901
【題白菊花】寒叢養得小儒家，過雨宜看亞白沙。本是天臺山上種，今爲吏部侍郎花。霜鬚秋暮驚初老，星點曉風報早衙。長斷俗人籬下醉，應同閑在舊菸霞。,菅原道真二,0,0.74112468957901
【同諸纔子、九月三十日、白菊叢邊命飲】白菊生於我室虛，殘秋一夕又閑餘。淺深淵醉花鰓下，取樂何求在藻魚。,菅原道真二,0,0.74112468957901
【典儀禮畢、簡藤進士】廻頭曉望紫微宮，百辟星前再拜風。我昔仙階纔舐器，應知細吠白雲中〈餘以侍郎、近陪饗宴、更被朝議、又爲典儀、故有此句〉。,菅原道真二,0,0.7411247491836548
【賦得春深道士家】鵝王閑引步，道士洞中家。枕暖潺湲水，飡清晚暮霞。杖新裁笋籜，符舊撼桃花。好去春三月，年加老不加。,菅原道真二,0,0.74112468957901
【絕句十首、賀諸進士及第】七七頹齡是老生，誓云未死遂成名。明王若問君纔用，更幹差勝風月情〈賀丹誼〉。,菅原道真二,0,0.7411247491836548
【（同二）】無厭泥沙久曝鰓，場中出入十三廻。不遺白首空歸恨，請見愁眉一旦開〈賀和平〉。,菅原道真二,0,0.74112468957901
【（同三）】當家好爵有遺塵，不若槐林苦出身。四十二年初及第，應知大器晚成人〈賀橘風〉。,菅原道真二,0,0.7411247491836548
【（同四）】初有二毛更六年，此朝筋骨可神仙。知君大學能常住，願使諸生幾是賢〈賀中義〉。,菅原道真二,0,0.74112468957901
【（同五）】親老在家七十餘，每看膝下淚漣如。登科兩字千金直，孝養何愁無斗儲〈賀野達〉。,菅原道真二,0,0.7411247491836548
【（同六）】人共賀君我獨傷，曾知對策苦風霜。龍門此日平三尺，努力前途萬仞強〈賀田繞〉。,菅原道真二,0,0.74112468957901
【（同七）】少日偏孤凍且飢，長呼孔父濟窮兒。還家拜世何爲檄，手捧芬芬桂一枝〈賀多信〉。,菅原道真二,0,0.74112468957901
【（同八）】此是功臣代代孫，神明又可祐家門。況爲進士揚名後，今待公卿採擇恩〈賀和明〉。,菅原道真二,0,0.74112468957901
【（同九）】一經不用滿籯金，況復螢光草逕深。業是文章家將相，朱衣向上任君心〈賀右生〉。,菅原道真二,0,0.74112468957901
【（同十）】龍有名駒鳳有雛，行程自與世人殊。聞君舍弟皆家業，次第當探海底珠〈賀橘木〉。,菅原道真二,0,0.74112468957901
【八月釋奠、聽講孝經、賦秋學禮】過庭無父感秋時，三百三千更問誰。暮景蕭蕭雲斯處，一行寒雁是吾師。,菅原道真二,0,0.74112468957901
【傷藤進士、呈東閣諸執事】我等曾爲白首期，何因一夕苦相思。披書未卷同居處，捻藥空歸已葬時。不校秋聲喪父哭，猶勝曉淚夢兒悲〈餘先皆所有、今而喩之〉。此生永斷倶言笑，且泣將吟事母詩〈東閣孝經竟宴、進士事母之詩、故云〉。,菅原道真二,0,0.74112468957901
【去冬過平右軍池亭、對乎圍棋、賭以隻圭新賦、將軍戰勝、博士先降、今寫一通詶一絕、奉謝遲晚之責】先冬一負此冬詶，妬使侯圭降奕秋。閑日若逢相坐隱，池亭欲決古詩流。,菅原道真二,0,0.74112468957901
【感小蛇、寄田纔子一絕】縱未鱗飛不道蟠，如聞早上李膺門。自知君感相存慰，爲我銜來咳唾恩。,菅原道真二,0,0.7411247491836548
【近日野州安別駕、製一絕、寄諸同志、有頻歷外吏、獨後倫輩之歎、豫不勝助憂、聊依本韻訓】君曾獻策立公車，政事當求孔子家。請抱貞心能報國，寒松不道遂無花。,菅原道真二,0,0.74112468957901
【重陽日侍宴紫宸殿、同賦玉燭歌、應製】無爲無事明王代，九月九日嘉節朝。曆數所歸有真主，欲令雨順又風調。始聞童子謳唐國，終見大臣謁渭橋。人望天從明玉燭，自春涉夏到金飆。菊知倶奉霜籬近，雁守來賓雲路遥。藻鏡和光毫不失，璇璣遠映德彌昭。東西郡老承成煩，南北州民習作謠。臣在陶鈞歌最樂，願驚高聽入丹霄。,菅原道真二,0,0.74112468957901
【勸學院漢書竟宴、詠史得叔孫通】遊魚得水幾波濤，命矣孫通過漢高。暗記龍顏奇在骨，先知虎口利如刀。諛言不謝加新卯，降見無嫌變舊袍。太史公雖稱大直，猶慙去就甚鴻毛。,菅原道真二,0,0.7411247491836548
【相國東廊講孝經畢、各分一句、得忠順弗失而事其上】士出寒閨忠順成，樵夫不嘆負薪行。雲龍闕下趨資父，槐棘門前跪事兄。一願偸承天性色，參言平帶孔懷聲。侍郎無厭官衙卑，誰道遺孤忝所生。,菅原道真二,0,0.74112468957901
【賦木形白鹤】從初展翅未知雲，隨手來時暫有羣。清唳無期何歲月，金吾願待一聲聞。,菅原道真二,0,0.74112468957901
【早春內宴侍仁壽殿、同赋春娃無氣力、應製一首】紈質何爲不勝衣，慢言春色滿腰圍。殘妝自懶開珠匣，寸步還愁出粉闈。嬌眼曾波風欲亂，舞身廻雪霽猶飛。花間日暮笙歌斷，遥望微雲洞裏歸。,菅原道真二,0,0.74112468957901
【相府文亭、始讀世說新書、聊命春酒、同賦雨洗杏壇花、應教一首】學者誰家異杏壇，紅花好是雨中看。功能欲效雲先潤，燮理應知樹不寒。唯有十旬相長養，豈教五出且銷殘。晚來春酒終無算，花色人顏醉一般。,菅原道真二,0,0.74112468957901
【七月七日、憶野州安別駕】非無遠信屡相聞，此夕殊思欲見君。珍重牽牛期曉漢，悵然別駕隔秋雲。定知靈匹同時拜，唯恨詩情兩處分。依乞平安歸洛日，滿庭香粉幾紛紛。,菅原道真二,0,0.7411247491836548
【秋夜宿弘文院】信腳涼風得自由，弘文院裏小池頭。紀司馬以他門去，藤少府因入室留。梁上雞遲知未曉，枕邊蛬急欲深秋。非無弊宅安眠臥，乘輿來時物外遊。,菅原道真二,0,0.74112468957901
【仁和元年八月十五日、行幸神泉苑、有詔侍臣、僉獻一篇】神泉望幸幾寒溫，喜見仙輿出璅門。地縮松江秋水滿，人招柳市古風存。無辭野釀添顏色，不倦伶簫報耳根。日暮歸時明月下，廻頭更畏戴皇恩。,菅原道真二,0,0.74112468957901
【晚秋二十詠·殘菊】陶家秋苑冷，殘菊小籬間。爲是開時晚，應因得地閑。唯須偸眼見，不許任心攀。若使風霜恕，當留早老顏。,菅原道真二,0,0.74112468957901
【小松】小松經幾日，不變舊青青。本是山中種，移來水上庭。同聲沙石浪，假蔭草茅亭。將效貞心遠，大夫此地停。,菅原道真二,0,0.74112468957901
【黃葉】殘秋皆壞色，萬木淺深黃。影映山邊水，枝凋曉後霜。隨風吹遠近，觸處落閑忙。植物能如此，人生自可量。,菅原道真二,0,0.74112468957901
【古石】幽庭看古石，苔薜不知年。未肯妨三徑，從來約一拳。雲膚何望雨，水脈欲通泉。若不慙孤陋，當持歲後堅。,菅原道真二,0,0.7411248087882996
【疎竹】此君何處種，閑在子猷籬。不謝寒霜苦，唯充送日資。殺青書已倦，生白室相宜。可愛孤叢意，貞心我早知。,菅原道真二,0,0.74112468957901
【老苔】尋山迷道里，進退任青苔。便得低腰臥，無嫌軟腳廻。澗深秋雨後，庭老曉霜來。不可分將去，平居引酒盃。,菅原道真二,0,0.7411247491836548
【紅蘭】案曆三秋暮，尋花十步中。殘香經洗露，晚氣未傷風。佩舊懷沙客，園寒採藥翁。芳情如可愛，莫廢小孤叢。,菅原道真二,0,0.74112468957901
【石泉】欹枕閑窓臥，微聲石下泉。松悲無木地，雨冷不雲天。未飽殘秋賞，應驚五夜眠。從教聞取去，那得寫門前。,菅原道真二,0,0.74112468957901
【灘聲】避喧雖我性，唯愛水潺湲。可轉幽人枕，如彈古調絃。孤松臨岸蓋，落葉繫波船。此夕無他業，莊周第一篇。,菅原道真二,0,0.74112468957901
【秋山】大底秋傷意，山中不勝秋。樵翁論去道，巖客問來由。止足依松立，清心傍水留。捐家歸出早，怨作市朝囚。,菅原道真二,0,0.74112468957901
【片雲】一片秋雲細，微微出岫賖。樵夫披得道，隱士遂知家。未計虛心定，唯隨澗口斜。浮沈何處在，恐被晚風遮。,菅原道真二,0,0.74112468957901
【薄霧】山家侵曉霧，誰憚溼幽襟。菊壝籠花薄，沙崖網水深。看山無寄眼，聞浪得留心。暗記秋天事，閑居獨自吟。,菅原道真二,0,0.74112468957901
【孤雁】薄暮孤飛雁，閑中聽不煩。賓來秋霧遠，旅宿曉波喧。未卜能鳴意，唯驚冷夢魂。若知詩與苦，髙閣欲相存。,菅原道真二,0,0.74112468957901
【山寺】古寺人蹤絕，僧房揷白雲。門當秋水見，鐘逐曉風聞。老臘高僧積，深苔小道分。文珠何處在，歸路趁香薰。,菅原道真二,0,0.74112468957901
【釣船】曲岸無他產，蕭疎一釣翁。小船迷落葉，輕緖惱涼風。不問歸家後，唯期送老中。竹竿如可學，我宅有孤韻。,菅原道真二,0,0.74112468957901
【樵夫】負薪家產苦，山路幾多艱。曉出蓮門去，昏尋澗水還。欲餬朝夕口，不惜老年顏。自愧妻兒意，生涯未肯閑。,菅原道真二,0,0.74112468957901
【柴扉】秋山隣已絕，問得一柴扉。半畝家庭小，殘陽氣力微。應爲風月地，足寄薜蘿衣。縱有逢羔雁，閑居不敢歸。,菅原道真二,0,0.74112468957901
【晴砂】晴砂宜勝境，好是水邊行。老鶴馴知意，遊魚喚有名。不嫌松影掩，唯待月光明。此地徘徊立，忘家送我生。,菅原道真二,0,0.74112468957901
【水鷗】雙鷗天性靜，況遇得心人。逐步高低至，尋聲向背馴。飛疑秋雪落，集訝浪花匂。殊恨秋天暮，相離不敢親。,菅原道真二,0,0.74112468957901
【晚嵐】松窓嵐氣苔，惱殺感秋情。裊得詩人興，增來夜水聲。樵夫衣可薄，野客夢難成。已醉三分酒，誰愁冒曉行。,菅原道真二,0,0.74112468957901
【九月九日侍宴、應製】九重逢九日，三斝醉三醝。引藉窺青簡，登高切絳河。菊開新月令，絃鼓舊雲和。較量皇恩澤，翻來四海波。,菅原道真二,0,0.74112468957901
【右親衛平將軍、率厩亭諸僕奉賀相國五十年宴、座後屏風圖詩五首·郊外翫馬】龍媒戀主憖毫毛，眉壽三千欲代勞。齊足蹈將初白雪，遍身開著淺紅桃。風前按轡浮雲軟，日落鳴鞭半漢高。仙駕不須飛兎力，請看雙鶴在寒皋。,菅原道真二,0,0.74112468957901
【謝道士勸恆春酒】臨盃管領幾廻春，雪鬢霜髯欲換身。若與方家論不死，麻姑應謝醉鄉人。,菅原道真二,0,0.74112468957901
【卜居】長生自在福謙家，疎牖低簷向月斜。縱使門庭皆冷儉，不辭到老富鶯花.,菅原道真二,0,0.7411247491836548
【南園試小樂】遇境偸閑喚管絃，餘震斷處落花前。小兒相勸分頭舞，取樂當爲地上仙。,菅原道真二,0,0.74112468957901
【園池晚眺】松蘿任土枕江湄，明月春風不失期。枳落蕭疎瞻望遠，沙堤委曲步行遲。波臣自謁垂竿處，國老相知種藥時。懷抱此間機緖新，生涯誰見鬢邊絲。,菅原道真二,0,0.74112468957901
【夏日四絕·苦熱】未出炎蒸天地鑪，況行世路甚崎嶇。家兒不放山林去，苦熱庸材一腐儒。,菅原道真二,0,0.74112468957901
【聞蝉】寒蝉幸得免泥行，危葉寄身露養生。猶恨凄涼風未到，不能一旦自無聲。,菅原道真二,0,0.74112468957901
【新竹】此君分種舊家根，一二年來最小園。今夏新生長又直，剪將欲入釣翁門。,菅原道真二,0,0.7411247491836548
【沙庭】分合家中三逕斜，自慙明後滿庭沙。不須詩酒來喧聒，爲是秋開白菊花。,菅原道真二,0,0.74112468957901
【早春內宴、聽宮妓奏柳花怨曲、應製】宮妓誰非舊李家，就中脂粉惣恩華。應緣奏曲吹羌竹，豈敢含情怨柳花。舞破雖同飄綠朶，歡酣不覺落銀釵。餘音縱在微臣聽，最歎孤行海上沙。,菅原道真三,0,0.74112468957901
【豫爲外史、幸侍內宴、裝束之間、得預公宴者、雖有舊例、又殊恩也、王公依次行酒、詩臣相國以當次、又不可辭盃、豫前佇立不行、須臾吟曰、明朝風景屬何人、一吟之後、命豫高詠、蒙命欲詠、心神迷亂、後發一聲、淚流鳴咽、宴罷歸家、通夜不睡、默然而止、如病胸塞、尚佐世丞、在傍詳聞、故寄一篇、以慰豫情】自聞相國一開胸，何似風光有主人。忠信從來將竭力，文章不道獨當仁。含誠欲報承恩久，發詠無堪落淚頻。若出皇城思此事，定啼南海浪花春。,菅原道真三,0,0.74112468957901
【尚書左丞餞席、同賦贈以言、各分一字】讃州刺史自然悲，悲倍以言贈我時。贈我何言爲重寶，當言汝父昔吾師。,菅原道真三,0,0.74112468957901
【相國東閤餞席】爲吏爲儒報國家，百身獨立一恩涯。欲辭東閤何爲恨，不見明春洛下花。,菅原道真三,0,0.74112468957901
【北堂餞宴、各分一字】我將南海飽風菸，更妬他人噵左遷。倩憶分憂非祖業，徘徊孔聖廟門前。,菅原道真三,0,0.7411247491836548
【中途送春】春送客行客送春，傷懷四十二年人。思家淚落書齋舊，在路愁生野草新。花爲隨時餘色盡，鳥如知意晚啼頻。風光今日東歸去，一兩心情且附陳。,菅原道真三,0,0.7411247491836548
【途中遇中進士、便訪春試二三字】遇逢知友立中途，便謝諸生怨舊儒。補逸書篇三百字〈補逸書試題之〉，不知誰得一明珠。,菅原道真三,0,0.74112468957901
【得故人書、以詩答之】拆封知再改風光，讀未三行淚數行。先悶秀纔占夏月〈傳聞、藤秀纔五月可策試、秀纔春海〉，更思進士泥春埸。寄身雖苦爲南海，投步猶安自北堂。努力君心能努力，存亡應在此文章。,菅原道真三,0,0.7411247491836548
【金光明寺百講會有感】三十日來草不青，今朝雨降惣神靈。何爲頂上重加頂，永戴仁王般若經。,菅原道真三,0,0.7411247491836548
【早秋夜詠】初涼計會客愁添，不覺衣衿每夜霑。五十年前心未嬾，二千石外口猶拑。家書久絕吟詩咽，世路多疑託夢占。莫道此間無得意，清風朗月入蘆簾。,菅原道真三,0,0.74112468957901
【新月二十韻】百城秋至後，三諫月成初。碧落菸氣盡，黃昏晝漏餘。退衙西顧立，尋寺上方居。玉縷風頭畫，銀泥日腳書。跂將心緖急，忘卻眼珠除。仰有纖纖著，行無行無舒。插雲驚度雁，投水誤遊魚。鳳腦光相似，蛾眉細不如。藏應容掌握，動欲任吹噓。少婦看珍重，詞人翫忽諸。推量蓂影薄，想像桂枝疎。庾令登樓嬾，王生命駕徐。浪花晴島嶼，露葉映英蕖。旅客愁而已，詩情樂只且。照勝冬雪讀，明助夜潮漁。屬思江舟棹，宜瞻野草廬。平沙閑點檢，曲浦獨踟躇。觸事高乘興，馳神半步虛。了知新蚌蛤，那見老蟾蜍。若使虧盈易，催廻五馬車。,菅原道真三,0,0.74112468957901
【始見二毛】我老於潘一十年，二毛何處甚留聯。當初不見今初見，爲是愁多臥海壖。,菅原道真三,0,0.7411248087882996
【秋天月】千悶消亡千日醉，百愁安慰百花春。一生不見三秋月，天下應無腸斷人。,菅原道真三,0,0.74112468957901
【秋】涯分浮沈更問誰，秋來暗倍客居悲。老松窓下風涼處，疎竹籬頭月落時。不解彈琴兼飲酒，唯堪讃佛且吟詩。夜深山路樵歌罷，殊恨隣雞報曉遲。,菅原道真三,0,0.74112468957901
【重陽日府衙小飲】秋來客思幾紛紛，況復重陽暮景曛。菊遣窺園村老送，萸從任土藥丁分。停盃且論輸租法，走筆唯書辨訴文。十八登科初侍宴，今年獨對海邊雲。,菅原道真三,0,0.74112468957901
【近曾有自京城至州者、誦出一絕云、是越州巨勢文雄刺史、秋夜夢菅讃州之詞也、豫握筆而寫、寫竟興作、聊製一篇、以慰悲感】北山南海隔皇城，菸水蒙籠夢裏情。時節晴逢流淚氣，州名自有斷腸聲。莫因道遠稱孤立，嫌被人知會五更。若使神交同面拜，不辭夜夜冒寒行。,菅原道真三,0,0.7411247491836548
【詠後聞進士公宴詩、不堪欣感、使寄一絕】絕無消息幾相思，爲想他年得意時。今日定知君不死，若教君死豈吟詩。,菅原道真三,0,0.7411247491836548
【寒早十首】何人寒氣早，寒早走還人。案戶無新口，尋名占舊身。地毛鄉土瘠，天骨去來貧。不以慈悲繫，浮逃定可頻。,菅原道真三,0,0.74112468957901
【（同二）】何人寒氣早，寒早浪來人。欲避逋租腳，還爲招責身。鹿裘三尺弊，蝸舍一間貧。負子兼提婦，行行乞與頻。,菅原道真三,0,0.7411247491836548
【（同三）】何人寒氣早，寒早老鳏人。轉枕雙開眼，低簷獨臥身。病萌逾結悶，飢迫誰愁貧。擁抱偏孤子，通宵落淚頻。,菅原道真三,0,0.74112468957901
【（同四）】何人寒氣早，寒早夙孤人。父母空間耳，調庸未免身。葛衣冬服薄，蔬食日資貧。每被風霜苦，思親夜夢頻。,菅原道真三,0,0.74112468957901
【（同五）】何人寒氣早，寒早藥圃人。辨種君臣性，充徭賦役身。雖知時至採，不療病來貧。一年分銖缺，難勝箠決頻。,菅原道真三,0,0.74112468957901
【（同六）】何人寒氣早，寒早驛亭人。數日忘飡口，終年送客身。衣單風發病，業廢暗添貧。馬瘦行程澀，鞭笞自受頻。,菅原道真三,0,0.74112468957901
【（同七）】何人寒氣早，寒早貨船人。不計農商業，長爲僦直身。立錐無地勢，行棹在天貧。不屑風波險，唯要受雇頻。,菅原道真三,0,0.7411247491836548
【（同八）】何人寒氣早，寒早賣鹽人。煮海雖隨手，衝菸不顧身。早天平價賤，風土未商貧。欲訴豪民榷，津頭謁吏頻。,菅原道真三,0,0.74112468957901
【（同九）】何人寒氣早，寒早釣魚人。陸地無生產，孤舟獨老身。裊絲常恐絕，投餌不支貧。賣欲充租稅，風天用意頻。,菅原道真三,0,0.74112468957901
【（同十）】何人寒氣早，寒早採樵人。未得閑居計，常爲重擔身。雲巖行處險，罋牖入時貧。賤賣家難給，妻孥餓病頻。,菅原道真三,0,0.74112468957901
【客舍冬夜】客舍秋徂到此冬，空牀夜夜損顏容。押衙門下寒吹角，開法寺中曉警鐘〈開法寺在府衙之西〉。行樂去留遵月砌，詠詩緩急播風松。思量世事長開眼，不得知音夢裏逢。,菅原道真三,0,0.74112468957901
【同諸小兒、旅館庚申夜、賦靜室寒燈明之詩】旅人每夜守三尸，況對寒燈不臥時。強勸微心雖未死，頻收落淚自爲悲。舍低應道星穿壁，山近猶疑雪照帷。四五更來無一事，咲看兒輩學吟詩。,菅原道真三,0,0.74112468957901
【在州以銀魚袋、贈吏部第一郎中】屈身探得一銀魚，手自緘封意豈疎。隨我多年鱗半落，贈君遠路淚猶餘。不潛南海重波下，將躍東風解凍初。非倚同時爲吏部，唯思交道在文書。,菅原道真三,0,0.74112468957901
【旅亭除夜】驅策四時此夜窮，旅亭閑處甚寒風。苦思洛下新年事，再到家門一夢中。,菅原道真三,0,0.74112468957901
【旅亭歲日、招客同飲】招客江村歲酒盃，主人多被旅情催。家兒淺酌爭先勸，鄉老多巡罰後來。愁戚去年分手出，笑容今日兩眉開。欲知倒載非陽醉，再楫漁竿遺置廻。,菅原道真三,0,0.74112468957901
【早春閑望】早起灰心坐，冥冥是夢魂。雲中山色沒，雨後水聲喧。強道春先至，猶知日未暄。廻頭無外物，漁叟立沙村。,菅原道真三,0,0.74112468957901
【正月二十日有感】寒氣遍身夜淚多，春風爲我不誰何。廻頭左右皆潮戶，入耳高低只棹歌。遠憶那鶯馴藥樹，偏悲五馬隔滄波。諸兒強勸三分酒，謝日忘憂莫此過.,菅原道真三,0,0.74112468957901
【夢宇尚貞】每看名簡痛相哀，惜汝從公有小纔。爲訴妻孥將饑死，應窺太守夢中來。,菅原道真三,0,0.74112468957901
【春日尋山】偶得衙頭午後閑，二三里外出尋山。鳥龍饒舌溪邊聽，花有亞枝馬上攀。要賞菸蘿占遠入，嫌縈案牘懶先還。從初到任心情冷，被勸春風適破顏。,菅原道真三,0,0.7411247491836548
【行春詞】欲貌春風不受憎，周流四望睇先凝。纔愚只合嫌傷錦，慮短何爲理亂繩。慙愧城陽因勇進，庶幾馮翊以廉稱。莓苔石上心沈陸，楊柳花前腳履冰。辭謝頑民來謁拜，許容小史送祗承。繞身文墨徒相逐，任口謳吟罷不能。事事當資仁義下，行行且福稻粱登。靈祠怪語年高祝，古寺去談臈老僧。過雨經營修府庫，臨菸刻鏤辨溝塍。遍開草褥冤囚錄，輕舉蒲鞭宿惡懲。尊長思教卑幼順，單貧恐被富強凌。安存耄邁飡非肉，賑恤孤惸餓曲肱。繿縷家門留問主，耦耕田畔立尋朋。遊童竹馬郊迎廢，隱士藜杖路次興。冥感終無馴白鹿，外聞幸免喚蒼鷹。應緣政拙聲名墜，豈敢功成善最昇。廻轡出時朝日旭，墊巾歸時暮雲蒸。驛亭樓上三通鼓，公館窓中一點燈。人散閑居悲易觸，夜深獨臥淚難勝。到州秋半清兼慎，恨有青青污染蠅。,菅原道真三,0,0.74112468957901
【州廟釋奠有感】一趨一拜意如泥，罇俎蕭疎禮用迷。曉漏春風三獻後，若非供祀定兒啼。,菅原道真三,0,0.74112468957901
【路遇白頭翁】路遇白頭翁，白頭如雪面猶紅。自說行年九十八，無妻無子獨身窮。三間茅屋南山下，不農不商雲霧中。屋裏資財一柏匱，匱中有物一竹籠。白頭說竟我爲詰，老年紅面何方術。已無妻子又無財，容體充肥具陳述。白頭抛杖拜馬前，慇懃請曰敘因緣。貞觀末年元慶始，政無慈愛法多偏。雖有干災不言上，雖有疫死不哀憐。四千餘戶生荊棘，十有一縣無爨菸。適逢明府安爲氏〈今之野州別駕〉，奔波晝夜巡鄉里。遠感名聲走者還，周施賑恤疲者起。吏民相對下尊上，老弱相携母知子。更得使君保在名〈今之豫州刺史〉，臥聽如流境內清。春不行春春遍達，秋不省秋秋大成。二天五袴康衢頌，多黍兩岐道路聲。愚翁幸遇保安德，無妻不農心自得。五保得衣身甚溫，四隣共飯口常食。樂在其中斷憂憤，心無他念增筋力。不覺鬢邊霜氣侵，自然面上桃花色。我聞白頭口陳詞，謝遣白頭反覆思。安爲氏者我兄義，保在名者我父慈。已有父兄遺愛在，願因積善得能治。就中何事難仍舊，明月春風不遇時。欲學奔波身最嬾，將隨臥聽年未衰。自餘政理難無變，奔波之間我詠詩。,菅原道真三,0,0.7411247491836548
【晚春遊松山館】官舍交簷枕海漘，去來風浪不生塵。轉移危石開中道，分種小松屬後人。低翅沙鷗潮落暮，亂絲野馬草深春。釣歌漁火非交友，抱膝閑吟淚溼巾。,菅原道真三,0,0.74112468957901
【讀書】有跡崇尼父，無爲拜老君。春秋三十卷，道德五千文。口誦窺衙後，心耽到夜分。二經充晚學，那問舊丘墳。,菅原道真三,0,0.7411247491836548
【春盡】風月能傷旅客心，就中春盡淚難禁。去年馬上行相送，今日雨降臥獨吟。花鳥從迎朱景老，鬢毛何被白霜侵。無人得意倶言笑，恨殺茫茫一水深。,菅原道真三,0,0.74112468957901
【書懷贈故人】在遠想思一故人，花前月下海邊春。劉歆舊說君聞取，莫黨同門妬道真。,菅原道真三,0,0.74112468957901
【思家竹】三畝琅玕種有筠，始從舊宅小園分。纔憑客夢遊魂見，適問家書使口聞。殊恨低迷摧宿雪，不期長養拂秋雲。子猷一日猶馳戀，豈敢涉年無此君。,菅原道真三,0,0.74112468957901
【分良藥、寄倉主簿】欲留霜白老，分寄地黃煎。若和盃中物，當爲飲酒仙。,菅原道真三,0,0.74112468957901
【問藺笥翁】問爾皤皤一老人，名爲藺笥事何因。生年幾箇家安在，偏腳句瘻亦具陳。,菅原道真三,0,0.74112468957901
【代翁答之】藺笥爲名在手工，頹齡六十宅山東。毒瘡腫爛傷偏腳，不記何年自小童。,菅原道真三,0,0.7411247491836548
【重問】近前問汝更辛酸，年紀病源是老殘。賣笥村中應賤價，生涯定不免飢寒。,菅原道真三,0,0.7411248087882996
【重答】二女三男一老妻，茅簷內外合聲啼。今朝幸軟殷勤問，扶杖歸時斗米提。,菅原道真三,0,0.74112468957901
【衙後勸諸僚友、共遊南山】衙後不勝客舍閑，相招信馬到南山。松低老葉危巖下，水噴寒花迅瀨間。欲伴孤雲尋間路，猶憐半日出塵寰。州民縱訴監臨盜，此地風流負戴還。,菅原道真三,0,0.7411247491836548
【觀瀑布水】銀河倒瀉落長空，恰似霜紈颺晚風。清濺寒聲圖不得，將聞二十八言中。,菅原道真三,0,0.74112468957901
【得倉主簿寫情書、報以長句、兼謝州民不歸之疑】停棹中洲得一封，看知到底寫心胸。無情今日溼襟别，有分去年傾蓋逢。期我歸帆唯六日，恨君罷秩在三冬。常州若不重來見，客館何因種小松〈豫近曾津頭客館、移種小松、以備遊覽、故云〉。,菅原道真三,0,0.7411247491836548
【宿舟中】寄宿孤舟上，東風不便行。客中重旅客，生分竟浮生。語得鹽商意，欲隨釣叟聲。此間塵染斷，更懶問家情。,菅原道真三,0,0.74112468957901
【舟中五事、（一）】一株磯上松，巉嵒礒勢重。松全孤立性，磯絕四方蹤。隨分短枝老，任天細葉濃。無心雲自到，有節雪纔封。雖遇陽侯怒，基堅不近攻。雖遭班爾匠，材陋不爲容。赤木東南島，黃陽西北峯。豪家常愛用，貪吏適相逢。刀割又傷斧，春生不涉冬。文章誠可畏，磯上欲追從。,菅原道真三,0,0.74112468957901
【（同）、（二）】白頭已釣翁，涕淚滿舟中。昨夜隨身在，今朝見手空。尋求欲凌浪，衰老不勝風。此釣相傳久，哀哉痛不窮。子孫何物遺，衣食何價充。荷鍤慙農父，驅羊愧牧童。非嫌新變業，最惜舊成功。若有僧爲俗，寺中惡不通。假令儒作吏，天下笑雷同。漸憶釣翁泣，悲其業不終。,菅原道真三,0,0.74112468957901
【（同）、（三）】區區渡海麑，吐舌不停蹄。潮頭再三顧，如戀故山谿。故山何戀切，母鹿每提携。適遇獠徒至，分奔道路迷。呼聲喧左右，流鏃雨東西。母子已相失，死生永相睽。茫茫不測水，豈是毛羣棲。淼淼無涯浪，未曾野獸蹊。何福鷃巢藪，何分龜曳泥。客有離家者，看麑灑血啼。,菅原道真三,0,0.74112468957901
【（同）、（四）】海中不繫舟，東西南北流。不知誰本主，一老泣前洲。聞鹽價翔貴，逆風去不留。夜行三四里，觸石暗中投。折楫隨潮蕩，空籠逐浪浮。欲求十倍利，還失一生謀。老泣雖哀痛，虛舟以放遊。有人前有禍，無物後無愁。冒進者如此，虛心者自由。始終雖不一，請我學莊周。,菅原道真三,0,0.7411247491836548
【（同）、（五）】疲羸絕粒僧，草庵結石棱。石高三四丈，波勢百千層。隣絕粮難到，路尖人不登。聞其長斷食，虛號遍相稱。骨欲穿肌立，魂應離魄昇。我將知實不，試擲米三升。納受即言日，施主誠是憑。今朝如不過，屍僵遂無興。彼非須我食，我非知彼矜。嗷嗷閭巷犬，當吠此僧朋。,菅原道真三,0,0.7411247491836548
【到河陽驛、有感而泣】去歲故人王府君，驛樓執手泣相分。我今到此問亭吏，爲報向來一點墳。,菅原道真三,0,0.7411247491836548
【殘菊下自詠】疎籬豈敢冒霜威，不恨凋殘氣力微。天下涼陰花下冷，主人外吏故人稀。應看晚色知閑物，欲引除香襲客衣。爲恐叢邊腸易斷，徘徊未得早南歸。,菅原道真三,0,0.74112468957901
【冬夜閑居話舊、以霜爲韻】懷舊猶勝到老忘，多言且恐損中腸。交遊少日心如水，閑話今宵鬢有霜。不恨寒更三五去，無堪落淚百千行。相論前事故人在，只是當時我獨傷。,菅原道真三,0,0.74112468957901
【三年歲暮、欲更歸州、聊述所懷、寄尚書平右丞】一離一會宛如新，隨念了知是宿因。衙早尚書長劇務，告歸刺史暫閑人。途中不惜分君手，夜後將論處我身。世路難於行海路，飛帆豈敢得明春。,菅原道真三,0,0.74112468957901
【正月十日、同諸生吟詩】月色猶迷臘雪殘，自知春淺我心寒。若教花口能言語，定報通宵笑不歡〈時屬諒闇、故云〉。,菅原道真三,0,0.74112468957901
【賦得春之德風】和風期五日，德化在三春。遠近吹無頗，高低至有隣。開花驚老樹，解凍放潛鱗。號令今如此，應知養長仁。,菅原道真三,0,0.74112468957901
【題驛樓壁】離家四日自傷春，梅柳何因觸處新。爲問去來行客報，讃州刺史本詩人。,菅原道真四,0,0.74112468957901
【書懷寄文纔子】水闊雲深春日長，含情不覺有風光。閑來奉試詩評未，聞得同門博士亡。送我歸時心半死，思君臥處淚雙行。如何四十無名客，師在邊州母在堂。,菅原道真四,0,0.74112468957901
【聞文進士及第、題客舍壁】得聞春牓故人名，非喜高飛喜久生。匏繫不辭菸絕臥，履穿無厭雪寒行。三千門下獨留守，一百字中纔晚成。年少若嘲君耄及，殷勤爲解俟河清〈有試賦河水清、百字回文、故云〉。,菅原道真四,0,0.74112468957901
【哭翰林學士】愁思病甚馬相如，別後三廻附起居。補替驚看新任詔，聞喪泣讀故人書。被拘卑守橫蒼海，不及髙呼走素車。旅客從來無夜夢，未知苦樂二生初。,菅原道真四,0,0.7411247491836548
【春日獨遊三首】放衙一日惜殘春，水畔花前獨立身。唯有時時東北望，同僚指目白癡人。,菅原道真四,0,0.74112468957901
【（同二）】花凋鳥散冷春情，詩興催來試出行。昏夜不歸高嘯立，州民謂我一狂生。,菅原道真四,0,0.74112468957901
【（同三）】日長不得久眠居，出引諸兒且讀書。適遇多情垂釣叟，各言其志不言魚。,菅原道真四,0,0.74112468957901
【别遠上人】何處浮盃欲絕蹤，愁看泣血舊溪龍。傳將法界二明火，謝卻僧房一老松。苦海須臾今日別，靈山畢竟後生逢。慈悲若不忘鄉里，便付春風送曉鐘。,菅原道真四,0,0.74112468957901
【四年三月二十六日作】我情多少與誰談，況換風雲感不堪。計四年春殘日四，逢三月盡客居三。生衣欲待家人著，宿釀當招邑老酣。好去鶯花今已後，冷心一向勸農蠶。,菅原道真四,0,0.7411248087882996
【首夏聞鶯】行藏萬物不蹉跎，四月鶯聲聽甚訛。梁燕雛成爭有舌，窓梅子結覺無窠。似移愛妾人前哭，同失時臣意外歌。鳥若逢春應滑語，臣愚妾老欲如何。,菅原道真四,0,0.74112468957901
【新蝉】新發一聲最上枝，莫言泥伏遂無時。今年異例腸先斷，不是蝉悲客意悲。,菅原道真四,0,0.7411248087882996
【對鏡】四十四年人，生涯未老身。我心無所忌，對鏡欲相親。半面分明見，雙眉斗頓頻。此愁何以故，照得白毛新。自疑鏡浮翳，再三拭去塵。塵消光更信，知不失其真。未滅胸中火，空銜口上銀。意猶如少日，只已非昔春。正五位雖貴，二千石雖珍。悔來手開匣，無故損精神。,菅原道真四,0,0.7411247491836548
【寄雨多縣令江維緖一絕】不雨應緣政不良，唯憑大般若經王。州官縣吏更相混，乙丑同年鬢早霜。,菅原道真四,0,0.74112468957901
【遊覽偶吟】鳥出樊龍翅不傷，青山碧海任低昂。京中水地王公宅，畿內花林宰相莊。口戲貪憐誣犯限，眼偸臨望叱窺堂。此間勝境雖無主，漸漸聞來欲有妨。,菅原道真四,0,0.74112468957901
【法華寺白牡丹】色即爲貞白，名猶喚牡丹。嫌隨凡草種，好向法華看。在地輕雲縮，非時小雪寒。繞韻作何念，清淨寫心肝。,菅原道真四,0,0.74112468957901
【題南山亡名處士壁】祕密鄉村與姓名，年顏朽邁意分明。無妻澗戶松偕老，不稅山畦黍旅生。泡影身浮修道念，菸嵐耳冷讀經聲。比量心地安閑理，一室應勝我百城。,菅原道真四,0,0.74112468957901
【客舍書籍】來時事事任輕疎，不妨隨身十帙餘。百一方資治病術，五千文貴立言虛。謳吟白氏新篇籍，講授班家舊史書。罷秩當須收得去，自慙猶過橐衣儲。,菅原道真四,0,0.7411247491836548
【言子】男愚女醜稟天姿，依禮冠笄共失時。寒樹花開紅艶少，暗溪鳥乳羽毛遲。家無修石應由我，業有文章欲附誰。此事雖同窮老歎，適言其子客情悲。,菅原道真四,0,0.74112468957901
【讀家書有所歎】一封書到自京都，借紙公私讀向隅。兒病先悲爲遠吏，論危更喜不通儒。豈憂伏臘貧家產，唯畏風波嶮世途。客舍閑談王道事，應羞山近似樵夫。,菅原道真四,0,0.74112468957901
【丙午之歲四月七日、豫初莅境、巡視州府、府之少北、有一蓮池、池之近東、有一長老、長老曰、是蓮也、元慶以往、有葉無花、仁和以來、花葉倶發、適至夏末、已遇花時、長老之言、誠而有驗、爾時豫向僚屬、作是唱言、採摘池中百千萬莖、分拾部內二十八寺、聞者隨喜、見者發心、加之香油東西供養、乃謂、自我爲故、將貽後人、至于去年、亦復如是、意之所約、不爲不諧、今茲自春不雨、入夏無雲、池底塵生、蓮根氣死、天與人失、心與事違、非佛力不至、蓋人心之不信、聊敘文章、便以嗟嘆、云爾】門外小池池內蓮，問來誰種又誰穿。稚膚葉展纔承露，清溜溪通不道涓。提筇一時風景改，下車三度月光圓。及看灼灼新花發，終信皤皤故老傳。心誤絳幡侬岸陣，眼疑紅燭出泥燃。西方色相聞爲寶，南郡榮華見可憐。尋繹凡夫機利鈍，混成樂處善因緣。同僚偃草稱權首，闔境奔波供佛前。都計道場唯四七，擬施世界滿三千。人皆採摘分頭去，我獨思惟合掌眠。未肯離心於魏闕，如今享福不唐捐。先祈海內長無事，次願城中大有年。從自初來言已立，欲令後到禮相沿。豈圖此歲無膏雨，何罪當州且旱天。風卷春山雲宿澗，火燒夏日地生菸。毒龍貪惜神通水，邪鬼呵留智慧泉。祝史疲馳頒幣社，禪僧倦著讀經筵。悲哀鄭白源流涸，夢想龔黃德化宣。近見塵飛芳萼死，遍知土熱稼苗煎。善根道斷呼甘樹，真實謀窮稔福田。莫笑芳修偏少力，應慙政理每多愆。魂迷案轡顛羸馬，手拙揚薪爛小鮮。儒館罷歸雖叱咄，吏途蹶步更迍邅。刻肌刻骨身爲鏤，此偈寧非薄命篇。,菅原道真四,0,0.7411245703697205
【憶諸詩友、兼奉寄前濃州田別駕】天下詩人少在京，況皆疲倦論阿衡〈傳聞、朝廷令在京諸儒、定阿衡典職之論〉。巨明府劇官將滿，安別駕煩代未行。南郡旱災無所與，東夷獷俗有何情。君先罷秩閑多暇，日月菸霞任使令。,菅原道真四,0,0.74112468957901
【謝文進士新及第、拜辭老母、尋訪舊師】怪來言笑夢中聞，客舍蕭蕭夜半分。春月不辭高斫桂，秋風有力遠披雲。西京老母知猜我，南海閑人喜遇君。爭得一枚司馬印，便留多少附公文。,菅原道真四,0,0.7411247491836548
【聞早雁寄文進士】無勝早雁叫傷情，沙漠涼風送遠行。不見家人書便附，唯煩旅客夢難成。下弦秋月空驚影，寒櫓曉舟欲亂聲。憶汝先來南海上，夜尋落魂舊能鳴。,菅原道真四,0,0.74112468957901
【江上晚秋】不敢閑居任意愁，勸身江畔立淸秋。山銜落日分陰駐，水趁凋年一種流。鷗鳥從將天性狎，鱸魚妄被土風羞。銷憂自有平沙步，王粲何煩獨上樓〈仲宣賦云、暇日聊以銷憂〉。,菅原道真四,0,0.74112468957901
【九日偶吟】客中三見菊花開，只有重陽每度來。今日低頭思昔日，紫宸殿下賜恩盃。,菅原道真四,0,0.74112468957901
【别文進士】見來纔一月，相送幾重波。未省中懷散，空添別淚多。葉紅時易感，雲白路難過。不得隨君去，傷情欲奈何。,菅原道真四,0,0.7411247491836548
【寄白菊四十韻】遠隔蒼波路，遥思白菊園。東京蝸舍宅，西向雀羅門。小壝斜當戶，疎欄正逼軒。無池蓮本缺，有畝竹逾繁。擬擅孤叢美，先藝庶草蕃。苗從臺嶺得，種在侍郎存〈豫爲吏部侍郎之日、天臺明公寄是花種〉。下手分移遍，中心愛護敦。早春新膩葉，初夏細牙根。待灌占依井，承湯免戴盆。蕊期揚酷烈，莖約引嬋媛。爽籟吹灰到，流年轉轂奔。乍看珠顆坼，爭賞素窠翻。蝉翅迷施粉，蜂鑽鬧著痕。地疑星強宋，庭似雪封袁。紫襲衣藏箧，香浮酒滿罇。仙家嫌蔥圃，隱士厭桃源。笑殺陶元亮，飡資楚屈原。和光宜月露，同類是蘭蓀。色惜衰虛室，名後要盛昆。慙芋曾獻主，悔劍只貽孫。任老依炊桂，忘憂倍帶萱。芬芳應佩服，貞潔欲攀援。四序環無賜，千秋矢不諼。生涯雖量測，祿命未平反。面目歡娯少，風塵悶亂煩。葉拋羊柱筆，宮建隼旟幡。失道人皆議，安身我獨論。雙龜收北闕，五馬屬南轅〈文選云、剔子雙龜、李氏謂罷二官也、餘及爲刺史、解卻兩印、故云也〉。鬱鬱江雲臭，濛濛澗雨溫。行程過綠浦，逆旅臥青薠。水國親賓絕，漁津商賈喧。一來疲涕泗，三度變寒暄。想像霜草發，悲傷晚節昏。含情排客館，抱影主荒村。悵望將穿眼，追尋且送魂。意驚由過雁，腸斷豈聞猿。有處堆沙插，何人折柳樊。自開還自落，誰見也誰言。暮景愁難散，涼風恨易吞。寄詩花盛否，珍重可知恩。,菅原道真四,0,0.74112468957901
【秋雨】秋霖晴日少，旅館感懷多。屋見苔侵壁，池聞水溢科。苦情唯客夢，閑境併詩魔。帶雨年華落，其如我老何。,菅原道真四,0,0.74112468957901
【路邊殘菊】菊過重陽似失時，相憐好是馬行遲。金精雖滅薰香在，欲把還羞路拾遺。,菅原道真四,0,0.7411247491836548
【驚冬】送冬如咋只今歸，應道炎涼傅翼飛。牀上卷收青篾簟，箧中開出白綿衣。不愁官考三年黜，唯歎生涯萬事非。節是安寧心最苦，天時爲我幾相違。,菅原道真四,0,0.74112468957901
【晨起望山】不寐通宵直到明，蘆簾手撥對山晴。避人猿鳥松蘿裏，唯有飛泉雨後聲。,菅原道真四,0,0.74112468957901
【冬夜閑思】白茅簷下火爐前，侍坐兒童倚壁眠。案曆唯殘冬一月，居官且遣秩三年。性無嗜酒愁難散，心在吟詩政不專。千萬思量身上事，窓間報得欲明天。,菅原道真四,0,0.74112468957901
【冬夜對月憶故人】月轉孤輪滿百城，無端惱殺客中情。山疑小雪微微積，水誤新冰漸漸生。永夜猶宜閑望坐，寒嵐不得出遊行。每思玄度腸先斷，空放吟詩一兩聲。,菅原道真四,0,0.74112468957901
【客居對雪】溫液寒凝暗有期，驚看銀粉滿茅茨。立於庭上頭爲鶴，居在爐邊手不龜。花散忽因風力處，玉銷初見日光時。城中一夜應盈尺，祝著明年免旱飢〈今年有旱、故云〉。,菅原道真四,0,0.74112468957901
【詶藤十六司馬對雪見寄之作】人皆踏玉似蓬瀛，雪色應羞我性清。口詠君詩心且祝，明年秋稼與雲平。,菅原道真四,0,0.7411247491836548
【立春】偏因曆注覺春來，物色人心尚冷灰。誣告浪從冰下動，暗思花在雪中開。浮雲自後寒夜暖，壯日如今去不廻。消息窮通皆有運，莫言墐戶不驚雷。,菅原道真四,0,0.74112468957901
【懺悔會作、三百八言】一切衆生煩惱身，求哀懺悔仰能仁。承和聖主敕初下，貞觀明王格永陳。內自九重外諸國，起於萬乘及黎民。年終三日繫心馬，天下一時轉法輪。發願以來五十載，星霜如故事如新。我今爲吏居南海，朝夕翹誠望北辰。趨拜宮門或佞士，奉行制旨即忠臣。會之前後禁屠割，會之中間絕葷辛。禪悅寒擎霜椀味，過伽曉指井華神。城中遍滿菩提念，境內掃除雜染塵。香出善心無用火，花開合掌不開春。歸依一萬三千佛〈經中佛名〉，哀愍二十八萬人〈部內戶口〉。邊地生生常下賤，未來世世亦單貧。非由宿業皆如此，亦復當時更結因。無量無邊何處起，自身自口此中臻。逋逃課稅冥司錄，欺詐公私獄卒瞋。漁叟暗傷昔兄弟，獵師好殺舊君親。在風濫訴犂耕舌，習俗狂言湯爛脣。遠教萬方罪先現，乖和一夕苦相遵。肉飛羅剎鬼前刃，骨赴泥梨鼎下薪。疑惑愚癡無曉悟，雖無曉悟欲精懃。可慙可愧誰能勸，菩薩弟子菅道真。,菅原道真四,0,0.74112468957901
【元日戲諸小郎】珍重行年五九春，可憐兒童二三人。不須多勸屠蘇酒，其奈家君白髮新。,菅原道真四,0,0.74112468957901
【寄紙墨、以謝藤纔子見過】沙浪不由遇舊知，今朝目擊淚先垂。松菸若映桃花上，詠折春風桂一枝。,菅原道真四,0,0.74112468957901
【春詞二首】和風料理遍周遊，山樹紅開水綠流。自古人言春可樂，何因我意凜於秋。,菅原道真四,0,0.74112468957901
【（同二）】雨後江邊草染來，遥思去歲始花梅。歸鴻若當家門過，爲報春眉結不開。,菅原道真四,0,0.74112468957901
【正月十六日憶宮妓蹋歌】星居在北闊天潯，遣意宮人整玉簪。此夜應同新月色，他鄉不似舊年心。舞非春夢難行見，歌是昔聞便臥吟。每屬佳辰公宴日，空空溼損客衣襟。,菅原道真四,0,0.74112468957901
【聞羣臣侍內宴、賦花鳥共逢春、 聊製一篇、寄上前濃州田別駕】花不含靈鳥不言，知春爲政調寒溫。幽溪轉感求賢詔，古木方驚養老恩。望鶴晴飛千萬里，思梅艶發九重門。裛香低翅風莎地，爭得時來入禁園。,菅原道真四,0,0.74112468957901
【詶藤司馬詠廳前櫻花之作】紅梅笑殺古甘棠〈本韻、周櫻爲韻、拙和以棠代之〉，安使君公遺愛芳〈此花元慶初、安太守所種也〉。不用春庭無限色，欲看秋畝有餘粮。,菅原道真四,0,0.7411247491836548
【亞水花】花發巖邊半入流，紅匂綠深兩悠悠。日燒迅瀨薰龍腦，風獵低枝破鴨頭。恰似湘妃臨岸泣，欺誣蜀錦帶波浮。無人共見陶春意，觸物空添旅客愁。,菅原道真四,0,0.74112468957901
【官舍前播菊苗】少年愛菊老逾加，公館堂前數畝斜。去歲占黃移野種，此春問白乞僧家。乾枯便蔭庭中樹，令潤爭堆雨後沙。珍重秋風無缺損，如何酈水岸頭花。,菅原道真四,0,0.74112468957901
【齋日之作】相逢六短斷葷腥，獄訟雖多廢不聽。山柏香焚新燧火，野葵花揷小陶瓶。念歸觀世音菩薩，聲誦摩訶般若經。懺悔無量何事最，爲儒爲吏每寄丁。,菅原道真四,0,0.7411247491836548
【詶備州刺史便過旅館告別】青衫刺史意殷勤，停棹潮頭問故人。今日不須添別酒，爲嫌醉後定霑巾。,菅原道真四,0,0.74112468957901
【豫曾經以聞羣臣、賦花鳥共逢春之詩、寄上前濃州田別駕、別駕今之不遺、遠辱還答、詩篇之外、別附書問豫、先讀消息、詩云書云、不覺流淚、更用園字、重感花鳥】自聞花鳥遠形言，憶昔吹噓意氣溫。心拆細書千里面，舌饒長句萬令恩。我悲凋落浮菸水，君歎低飛宿草門。努力明春求友到，一枝巢在舊丘園〈別駕先年罷官、來得放還、餘此冬秩滿、功過難知、故云〉。,菅原道真四,0,0.74112468957901
【苦日長】少日爲秀纔，光陰常不給。期交絕言笑，妻子廢親習。壯年爲侍郎，曉出逮昏入。隨日東西走，承顏左右揖。結綬與垂帷，孜孜又汲汲。榮華心剋念，名利手偏執。當時殊所苦，霜露變何急。忽忝專城任，空爲中路泣。吾黨别三千，吾齡近五十。政嚴人不到，衙掩吏無集。茅屋獨眠居，蕪庭閑嘯立。眠疲也嘯倦，歎息而鳴悒。爲客四年來，在官一秩及。此時最攸患，烏兎駐如縶。日長或日短，身騰或身縶。自然一生事，用意不相襲。,菅原道真四,0,0.74112468957901
【端午日賦艾人】艾人形相自蒼生，初出雲溝束帶成。運命歡逢端午日，迫尋恐聽早鷄鳴。有時當戶危身立，無意故園信腳行。只合萬家知採用，縱焚筋骨不焚名。,菅原道真四,0,0.7411247491836548
【讀開元詔書絕句】明王欲變舊風菸，詔出龍樓到海濡。爲向樵夫漁父祝，寬平兩字幾千年。,菅原道真四,0,0.74112468957901
【喜雨】田文何因賀使君，陰霖六月未前聞。滿衙僚吏雖多俸，不若東風一片雲。,菅原道真四,0,0.74112468957901
【納涼小宴】避暑閑亭上，消憂客帳中。骨寒南岸水，心刷北窓風。遠望苗抽綠，遥思粟衍紅。此時何悶事，官滿未成功。,菅原道真四,0,0.74112468957901
【一葉落】歲漸三分盡，秋先一葉知。應驚涼氣動，不待曉風吹。水見舟無楫，林迷鳥失雌。取諸身上事，初有鬢毛衰。,菅原道真四,0,0.74112468957901
【八月十五日夜、思舊有感】菅家故事世人知，翫月今爲忘月期。茗葉香湯免飲酒，蓮華妙法換吟詩。如何露溢思親處，況復潮寒望闕時。從始南來長鬱悒，就中此夜不勝悲。,菅原道真四,0,0.74112468957901
【水邊試飲】消憂見說有黃醅，遊出江頭試勸盃。先飲三分驚手熱，更添一酌覺眉開。戲言凜凜秋難醉，專酌厭厭夜不廻。傾聽傍人相慢語，瑠璃水畔玉山頹。,菅原道真四,0,0.7411247491836548
【白毛歎】心情不減氣猶寬，誰許班毛放若干。鵝毳鏡中分影白，霜毫鑷下寸芒寒。早衰蒲柳雖同顧，初見春秋已過潘。口未生鬚多食蔗，頭將少髮苦彈冠。怪來日日形容變，祇是行行世路難。筋力莫言年幾老，四旬有五豈凋殘。,菅原道真四,0,0.74112468957901
【小男阿視、留在東京、寫送田大夫、禁中瞿麥花三十韻詩云、此詩也、應詔作之、時人重之、故奉之、豫吟之翫之、不知其足、仍製一篇、續于詩章、云爾】家兒不問老江濆，只報相如遇好文。三百真珠無趾至，九重嘉草有名聞。詩尋此地凌蒼海，花託何人種白雲。菅蒯若應添雨露，吐華將奉聖明君。,菅原道真四,0,0.74112468957901
【同諸小郎、客中九日、對菊書懷】菊爲無情籬下開，人因不樂海邊來。諸郎莫怪今朝事，口未吹花淚滿盃。,菅原道真四,0,0.74112468957901
【早霜】爲露爲霜歲事成，早朝蹐地見分明。林巒織著黃絲纈，沙渚瑩添白水精。君子夜深言不警，老翁年晚鬢相驚。寒心旅客雖樗散，含得後凋欲守貞。,菅原道真四,0,0.74112468957901
【對殘菊詠所懷、寄物忠兩纔子】思家一事亂無端，半畝花園寸步難。偏愛夢中禾失盡，不知籬下菊開殘。風情用筆臨時泣，霜氣和刀每夜寒。莫使金精多詠取，明年分附後人看。,菅原道真四,0,0.74112468957901
【吟善淵博士、物章醫師、兩纔子新詩、戲寄長句】颯颯松窓獨臥時，相迎僚友見文詞。大春堂下寒吟逸，弘景園中曉嘯悲。何啻離經稱博士，自慙合藥喚醫師。閑思共有彫蟲業，應化使君昔詠詩。,菅原道真四,0,0.74112468957901
【冬夜有感、簡藤司馬】霜籬散步菊花殘，更有何人比目看。送卻孤帆菸水遠，知君獨臥夜衣寒。,菅原道真四,0,0.74112468957901
【冬夜九詠、不睡】不睡騰騰送五更，苦思吾宅在東京。竹林花苑今忘卻，聞道外孫七月生。,菅原道真四,0,0.74112468957901
【獨吟】牀寒枕冷到明遲，更起燈前獨詠詩。詩興變來爲感興，閑身萬事自然悲。,菅原道真四,0,0.74112468957901
【山寺鐘】草堂深鎖翠菸松，拔苦音聲五夜鐘。遥送槌風驚客夢，應知感鮫澗中龍。,菅原道真四,0,0.74112468957901
【誦經】室無兒婦裹頭僧，半印燒香一點燈。諳誦禪經三四遍，是身斗藪潔於冰。,菅原道真四,0,0.7411247491836548
【老松風】聞曉風吹老大夫，冷冷恰似碎珊瑚。牀頭不得閑交睫，入髓寒聲可厭無。,菅原道真四,0,0.74112468957901
【曉月】客舍陰蒙四面山，窓中待月甚幽閑。遠雞一報廻頭望，揷著寒雲半缺環。,菅原道真四,0,0.74112468957901
【野村火】非燈非燭又非螢，驚見荒村一小星。問得家翁沈病困，夜深松節照柴扃。,菅原道真四,0,0.74112468957901
【水聲】夜久人閑也不風，潺湲觸聽感無窮。石棱流緊如成曲，疑是湘妃怨水中。,菅原道真四,0,0.74112468957901
【殘燈】耿耿寒燈夜讀書，菸嵐度牖欲何如。微心半死頻挑進，折盡枯蒿一尺餘。,菅原道真四,0,0.74112468957901
【詶藤六司馬幽閑之作】客舍因君暫卜隣，閨中夜夜見無人。流年好去從官老，官滿歸時自遇春。,菅原道真四,0,0.74112468957901
【庚申夜、述所懷】故人詩友苦相思，霜月臨窓獨詠時。己酉年終冬日少，庚申夜半曉光遲。燈前反覆家消息，酒後平商世嶮夷。爲客以來不安寢，眼開豈只守三尸。,菅原道真四,0,0.74112468957901
【僧房屏風圖四首、野莊】適逢知意翫春光，綠柳紅櫻繞小廊。下見家中他事業，計將道士晚驅羊。,菅原道真四,0,0.74112468957901
【曉行】寒驢費策白雲中，不倦廻頭嘯曉風。想得前途潮落處，計程到著日殘紅。,菅原道真四,0,0.7411247491836548
【閑居】茅屋三間竹數竿，便宜依水此生安。疎畦種黍纔收得，殊恨餘年不棄飧。,菅原道真四,0,0.7411246299743652
【尋師不遇】尋訪文殊何處行，老松春色早鶯聲。自慙香火因緣盡，橋上徘徊斗藪情。,菅原道真四,0,0.74112468957901
【春日、感故右丞相舊宅】綠柳依依白日斜，人蹤銷滅滿庭沙。只今暮宿簷間鳥，仍舊春開砌下花。不得平生排閤謁，無勝感悼望門嗟。駕肩來客知何在，未葬爭馳到勢家。,菅原道真四,0,0.74112468957901
【三月三日、侍於雅院、賜侍臣曲水之飲、應製】擲度風光臥海濱，可憐今日遇佳辰。近臨桂殿廻流水，遥想蘭亭晚景春。仙盞追來花錦亂，御簾卷卻月鉤新。四時不廢預王澤，長斷詩臣作外臣。,菅原道真四,0,0.74112468957901
【依病閑居、聊述所懷、奉寄大學士】含情海上久蹉跎，猶恨虛勞動宿痾。腳灸無堪州府去，頭瘡不放故人過。廝兒悶見魚生釜，門客笑歸雀觸羅。身未衰微心且健，醫治有驗復如何。,菅原道真四,0,0.74112468957901
【感秋】每夜炎氣減，今朝冷膩生。梧桐風後色，蟋蟀雨中聲。有寺安禪坐，無山小隱行。性雖甚麁懶，鞭策動詩情。,菅原道真四,0,0.74112468957901
【書懷奉呈諸詩友】折轅遵諸去春廻，閑臥涼風半死灰。公事聞人談說得，野情趁我寂寥來。不觀釋奠都堂禮，何賜重陽內宴盃。爲向當時詩友謝，今年翰苑出庸材。,菅原道真四,0,0.74112468957901
【九日侍宴、同賦仙潭菊、各分一字、應製】秋菊祉開秋水止，黃金倒映瑠璃裏。夜來月照光明見，曉後風涼香氣起。桂父遊隨尚藥尋，麻姑採助宮人喜。賜喜一束壽千歲，還愧無功天降祉。,菅原道真四,0,0.74112468957901
【奉謝源納言、移種家竹】吟嘯此君口棄飡，豈堪移去入朱欄。空心爲是天姿勁，瘦幹寧非地勢寒。雖有舊編成蠹簡，且妨新截當漁竿。梁王欲識孤貞節，清喚相如雪裏看。,菅原道真四,0,0.74112468957901
【近以拙詩一首、奉謝源納言、移種家竹、前越州巨刺史、忝見訓和、不勝吟賞、更次本韻】憔悴寒叢種捨諸，貴門分取蔭階除。偏思綵鳳隨青藹，豈料文星降碧虛。君厭會稽閑翫久，我憐梁苑迸生餘。琅玕好去空籬下，貿得清詞玉不如。,菅原道真四,0,0.74112468957901
【感白菊花、奉呈尚書平右丞】不見花來一二年，霜風計出白銀錢。牛羊踐盡纔遺種，蜂蠆刺殘未落鮮。感昔三千門下客〈豫爲博士、每年李秋、大學諸生、賞翫此花〉，吟新四百字中篇〈到州三年、成五言四十韻詩、寄此花、以引客中之幽憤〉。故人知我多芳意，所以孤叢望費鞭。,菅原道真四,0,0.74112468957901
【霜菊詩】肅氣凝菊壝，烈朶帶寒霜。結取三危色，韜將五美香。逼簾金碎練，依砌麝穿囊。時報豐山警，風傳麗水芳。似星籠薄霧，同粉映殘妝。戴白知貞節，深秋不畏涼。,菅原道真四,0,0.74112468957901
【豫罷秩歸京、已爲閑客、玄談之外、無物形言、故釋逍遥一篇之三章、且題格律五言之八韻、且敘義理、附之題腳、其措詞用韻、皆據成文、若有諳之者、見篇疎決之·北溟章】舉小將均大，惟鵬自對蜩。海鱗波淼淼，泥蛻景蕭蕭。變化談同日，形容類各肖。無時頻決起，有處積扶搖。控地榆粉鬱，垂天羽翼調。均勞空半歲，逸樂不終朝。野馬吹相息，斑鳩咲共嬌。二蟲雖異趣，適性共逍遥。,菅原道真四,0,0.74112468957901
【小知章】知分明又闇，年定短能脩。內外先雙遣，逍遥便一遊。堯巨猶歷夏，曹后不知秋。勁節冥靈老，浮生日及休。其慙相企尚，多恐暫拘留。有待何稱善，無爲我道周。榮公干祿笑，列子御風憂。好是無名客，茫茫六氣幽。,菅原道真四,0,0.7411247491836548
【堯讓章】推覽堯授手，寄身許慙顏。四海君功大，孤雲我性閑。穎川清石水，箕嶺老松山。送日蔬食足，臨菸蓽戶關。既知尸祝用，誰爲實賓煩。鳳曆何無主，龍飛欲早還。鷦鷯從取樂，浸灌莫辛艱。向背優遊去，形體一世間。,菅原道真四,0,0.74112468957901
【閏九月盡、燈下即事、應製】天惜凋年閏在秋，今宵偏感急如流。霜鞭近警衣寒冒，漏箭頻飛老暗投。菊爲花芳衰又愛，人因道貴去猶留〈臣自外事入侍重圍〉。明朝縱戴初冬日，豈勝蕭蕭夢裏遊。,菅原道真五,0,0.74112468957901
【隔壁聽樂】風送五音子細分，應同瞽者一心聞。昇天不得聽天樂，粉壁還如隔白雲。,菅原道真五,0,0.74112468957901
【和田大夫感喜敕賜白馬、上呈諸侍中之詩】玄覽浮雲洞裏開，位將高足賜高纔。代勞恩欲丹霄去，戀主情應白髮來。珠汗風前隨路落，練光月下趁家廻。霜毛便作華亭翅，仙駕東西不用媒。,菅原道真五,0,0.74112468957901
【十月二十一日、禁中初雪、應製】推步四時令不違，初開六出報重闈。地因高霽看何易，天未全寒想更非。妝妓自疑顏粉落，宿醒偏誤眼花飛。今朝且揖如雲瑞，先減唯緣近日輝。,菅原道真五,0,0.74112468957901
【上巳日、對雨翫花、應製】暮春尤物雨中花，何況流觴醉眼斜。蜀錦霑波依晚岸，吳娃照汗立晴沙。且憐有清香猶襲，偏愛無塵色更加。溫樹莫知多又少，應言夢到上仙家。,菅原道真五,0,0.74112468957901
【就花枝、應製】勤王竟夕月明前，便就花枝不放眠。宿鳥愁驚人細語，春霜怕拂酒頻傳。眼歡令樹饒溫澤，心恨深更向曉天。遇境芳情無晝夜，將含雞舌伴詩仙。,菅原道真五,0,0.74112468957901
【三月三日、同賦花時天似醉、應製】三日春酣思曲水，彼蒼溫克被花催。菸霞遠近應同戶，桃李淺深似勸盃。乘醉和春風口緩，銷憂晚景月眉開。帝堯姑射華顏少，不用紅匂上面來。,菅原道真五,0,0.74112468957901
【詩客見過、同賦掃庭花自落、各分一字】和市詩情不道貧，滿庭紅白意慇懃。客來春去疲迎送，我是花前驛傳人。,菅原道真五,0,0.74112468957901
【賦春夜櫻花、應製】紅櫻一種意無疎，紅櫻一種意無疎。香倍移於仙砌後，色添隱在故山初。過風鳳女妝相似，迎月龍花樹不如。多少春情誰爲惜，九重深處萬機餘。,菅原道真五,0,0.7411247491836548
【惜春絕句】生來未見四時閑，春氣不將老氣還。送卻鶯花心地遠，何須臨水也登山。,菅原道真五,0,0.74112468957901
【七月七日、代牛女惜曉更、各分一字、應製】年不再秋夜五更，料知靈配曉來情。露應別淚珠空落，雲是殘妝髻未成。恐結橋思傷鵲翅，嫌催駕欲啞雞聲。相逢相失間分寸，三十六旬一水程。,菅原道真五,0,0.7411247491836548
【哭田詩伯】哭如考妣苦飡茶，長斷生涯燥溼倶。縱不傷君傷我道，非唯哭死哭遺孤。萬金聲價難灰滅，三徑貧居任草蕪。自是春風秋月下，詩人名在實應無。,菅原道真五,0,0.7411247491836548
【九日侍宴、羣臣獻壽、應製】登高望處九陽重，天道人心髮不容。祝盞吹花花自笑，祈音取樂樂相從。祥光欲見聯三象，寶祚應知邁五龍。亭育無限何以報，寸丹吐出效華封。,菅原道真五,0,0.74112468957901
【重陽後朝、同赋秋雁櫓聲來、應製】碧紗窓下櫓聲幽，聞說蕭蕭旅雁秋。高計雲晴寒叫陣，乍逢潮急曉行舟。沙庭感誤松江宿，月砌驚疑鏡水遊。追惜重陽閑說處，宮人怪問是漁謳。,菅原道真五,0,0.74112468957901
【暮秋送安鎮西赴任、各賦分字】五十年前四送君，不堪西去此廻分。無兄無弟身初老，萬事令誰子細聞。,菅原道真五,0,0.74112468957901
【金吾相公、不棄愚拙、秋日遣懷、適賜相視、聊依本韻、具以奉謝、兼亦言志】分任浮沈行路難，執鞭今到碧雲端。紫宸朝謁開身早，明月夜吟入骨寒。累卵相思長失步，銜珠欲報晚忘飧。餘香不被他人染，唯恐秋風在敗蘭。,菅原道真五,0,0.74112468957901
【金吾相公、枉賜遣懷、答謝之後、偶有御製、有感、更押本韻、事君之道、盡于此篇、某不勝助喜、兼敘私情、有如白日、敬以呈上】遣懷兩字千金價，忠信兼陳一筆端。分藥莫嫌爲口苦，履冰誰道不心寒。精誠底露新章句，努力奔波舊素飧。偏欲播揚肝膽曲，慙將碎瓦報幽蘭。,菅原道真五,0,0.74112468957901
【雨晴對月、韻用流字、應製】雲霽可歡又可愁，年華競與月華流。芭蕉晚色疎涼地，蟋蟀寒聲五更秋。遠碧先教風伯洗，孤輪乍遣海神投。因緣竹檻頻廻眼，憑託水窓幾舉頭。萬里冰紈庭不疊，千家玉鏡匣無收。暗思菸塞吹霜角，遥夢晴江棹釣舟。親對偸言玄度友，高登漫擬庾公樓。此時天縱金毫詠，何處人遑乘燭遊。綠酒猶催醒後盞，珠簾未下曉來鉤。笙歌一曲爲相勸，飽戴清光莫暫休。,菅原道真五,0,0.74112468957901
【曉月、應製】何處妝樓擲玉環，一明一暗曉雲間。秋腸軟自蜘蛛縷，寸寸分分斷盡還。,菅原道真五,0,0.74112468957901
【惜殘菊、各分一字、應製】寒鞭打後菊叢孤，相惜相憐意萬殊。籬腳參差吹火立，曉頭再拜戴星趨。奪情只有披沙練，平價其如合浦珠。此是殘花何恰似，行年六八早霜鬚。,菅原道真五,0,0.7411247491836548
【左金吾相公、於宣風坊臨水亭、餞別奧州刺史、同賦親字】相公送君君知不，爲我君聞說本因。程里一千五百路，星霜四十六廻人。人是初老路何遠，所以留聯歲再巡。恩綍難逃寒命駕，眼珠易落晴沾巾。城門存慰囑關吏，江渡平安祈水神。東閤昔年相遇意，東山今日獨行身。非啼遠別啼懷舊，不惜高纔惜至親。相公送君說如是，更將我意爲君陳。我試爲吏讃州去，且行且泣沙浪春。一秩四年盡忠節，歸來便作侍中臣。文章我謝君成業，政理君嘲我化民。文拙政頑者多幸，況乎文巧政能循。在官五袴當成頌，歸路折轅莫患貧。努力努力猶努力，明明天子恰平均。,菅原道真五,0,0.74112468957901
【感金吾相公冬日嵯峨院即事之什、聊押本韻】天借偸閑道自肥，知君行路客塵稀。林間馬欲驚黃落，月下人應啸翠微。老鶴從來仙洞駕，寒雲在昔妓樓衣。曾經此地傷懷苦，縱得追尋死不歸〈豫不得追陪相公之遊覽、故云〉。,菅原道真五,0,0.7411247491836548
【冬夜呈同宿諸侍中】幸得高躋臥九霞，通宵守禦翠簾斜。御溝碎玉寒聲水，宮菊殘金曉色花。共誓生前長報國，誰思夢裏暫歸家。侍中我等皆兄弟，唯恨分襟趁早衙。,菅原道真五,0,0.74112468957901
【假中書懷詩】乞來五日假，暫休認早衙。假中何處宿，宣風坊下家。門扃人不到，橋破馬無過。早起呼童子，扶持殘菊花。日高催老僕，掃除庭上沙。暮繞東籬下，洗拂竹傾斜。人夜計書箱，藝縑近五車。要須隨見取，散出依次加。寒聲階落葉，曉氣砌霜華。雞鳴枕肱臥，閑思遠別嗟。女兒遵內義，外孫逐阿耶。事之不獲已，離去路何賒。一歎腸廻轉，再歎淚滂沱。東方明未睡，悶飲一杯茶。天不惜閑意，在家事獨多。悠悠皆果報，出入苦生涯。,菅原道真五,0,0.74112468957901
【霜夜對月】夜感難勝月易低，清光不染意中泥。小窓爐下身猶穩，斜徑霜前眼更迷。笛欲隣家懷舊怨，烏應遠樹帶寒啼。當時誰道四方在，苦惜孤输獨望西。,菅原道真五,0,0.7411247491836548
【田家閑適】不爲幽人花不開，萬株松下一株梅。逢春氣色溪中水，待月因緣地上苔。雙鶴立汀閑弄棹，滿壺臨岸便流盃。子孫安在恩情斷，誰訟書堂與釣臺。,菅原道真五,0,0.74112468957901
【漁父詞】抱膝舟中醉濁醪，此時心與白雲高。潮平月落歸何處，滿眼魚鰕滿地蒿。,菅原道真五,0,0.74112468957901
【早春侍內宴、同賦開春樂、應製】陽光送響囑伶簫，內自重門外九霄。初出從東羊角引，半歸向北雁行遥。柳花暗解結寒怨，鶯嘲飛添載路謠。縱使春聲天地滿，不如萬歲報山椒。,菅原道真五,0,0.74112468957901
【早春觀賜宴宮人、同賦催妝、應製】算取宮人纔色兼，妝樓未下詔來添。雙寰且理春雲軟，片黛纔成曉月纖。羅袖不遑廻火熨，鳳釵還悔鎖香奩。和風先導薰菸出，珍重紅房透玉簾。,菅原道真五,0,0.74112468957901
【御製題梅花賜臣等句中、有今年梅花減去年之歎、謹上長句、具述所由】不是天寒地不宜，此花憔悴計應知。粉顏暗被妝樓借，香氣多教浴殿移。開未人看蜂且採，落非時至笛先吹。誰人攀折榮花取，新拜相公揷四支〈臣下次爲宰相、故上此意、喩之〉。,菅原道真五,0,0.7411247491836548
【仲春釋奠、聽講古文孝經、同賦以孝事君則忠】君是蒼天不可階，恐分孝水寫恩涯。食將行路資中味，遠近忠臣我孔懷。,菅原道真五,0,0.74112468957901
【被拜宰相、奉謝藤納言賜鄭州玉帶】身多檢束謝高纔，賞賜分明玉不埃。初自鄭州無脛至，更從臺閤有心來。雪慙廉潔隨衣結，花讓榮華逐步開。爲向彫文相報道，鑽堅功臣被誰催。,菅原道真五,0,0.7411247491836548
【七夕秋意、各分一字、應製】算取漢頭牛女心，秋懷自與夜更深。竹窓風動笙歌曉，意緖將穿月下斜。,菅原道真五,0,0.74112468957901
【仲秋釋奠、聽講禮記、同賦養衰老】秋風瑟瑟養皤皤，欲落年花氣力多。若不相逢開禮道，何因鮐背蕩恩波。,菅原道真五,0,0.74112468957901
【重陽夜感寒蛬、應製】欲將蟲泣斷人腸，殊感秋深不免霜。今夜何因寒怨急，被多折菊草棲荒。,菅原道真五,0,0.74112468957901
【文章院漢書竟宴、各詠史得公孫弘】六十初徵八十終，官班博士遂三公。太常對策科爲一，丞相招賢閤在東。何忘牧童疲望海，不愁布被耐寒風。後生欲識纔名貴，請見孫公我道通。,菅原道真五,0,0.74112468957901
【賦葉落庭柯空】遇境幽人意，乘閑卒歲冬。庭承水氣靜，葉逐晚風從。誰見桐棲鳳，唯聞竹嘯龍。囂塵先落柳，絕澗後凋松。地脈生相寄，天姿勢不容。青苔隨徑合，白雪滿枝封。案戶驚愁婦，窺園惱老農。飄飄依砌聚，片片擁階重。遂使輕紅滅，何教碎錦縫。破殘寒月鏡，來迫曉霜鋒。燎照偸光手，沙穿散藥蹤。新賓詩秋積，逆旅醉鄉逢。舉眼無疎蔭，廻頭只遠峯。形骸疲外役，夢想到高春。賞翫輸誠洽，攀援得力慵。星稀雖遶鵲，花嬾未期蜂。觸感孤心苦，傷懷四面攻。欲催春管律，頻待夜更鐘。分任循環運，年如轉轂衝。榮枯同物我，雨露爲誰濃。,菅原道真五,0,0.74112468957901
【遊龍門寺】隨分香花意未曾，綠蘿松下白眉僧。人如鳥路穿雲出，地是龍門趁水登。橋老往還誰鶴駕，閣寒生滅幾風燈。樵翁莫笑歸家客，王事營營罷不能。,菅原道真五,0,0.7411247491836548
【感雪朝】此朝誰不雪山僧，恩捨綿綿草木凝。中使馬疑騎鶴至，上方人似踏雲昇。早驚春氣禪林臘，先負日光定水冰。何啻孤峯寒更暖，所生功德萬民承。,菅原道真五,0,0.74112468957901
【翫梅花、應製】隨處有梅惣可憐，不如獨立月明前。香風豈啻花吹出，半是清涼殿裏菸。,菅原道真五,0,0.74112468957901
【有敕賜視上巳櫻下御製之詩、敬奉謝恩旨】不啻看櫻也惜春，紅妝寫得玉章新。微臣縱得陪遊宴，當有花前腸斷人。,菅原道真五,0,0.7411248087882996
【同紀發韶、奉和御製七夕祈秋穗詩之作】非書非劍我君明，千尺願絲一箇情。珍重素風初七夕，待來铜雀第三聲。佳期恰似時難過，巧思祇同月易盈。偏祝西成兼所感，四騶晝夜破行程。,菅原道真五,0,0.7411247491836548
【重應製陽節侍宴、同賦天淨識賓鴻、應製】秋風拂拭易排虛，道路依晴稚羽初。碧玉裝箏斜立柱，青苔色紙教行書。時霜唯痛頻寒著，沙漠不知幾里餘。賓雁莫教人意動，向前旅思欲何如。,菅原道真五,0,0.74112468957901
【賦雨夜紗燈、應製】紗燈一點五更廻，不要寒雞曉漏催。晴誤穿雲星乍見，秋疑冒雨菊新開。耳聞落淚兼聞曲，手勸微心且勸盃。每憶脂膏多渥潤，那勝恩澤繞身來。,菅原道真五,0,0.7411247491836548
【暮秋賦秋盡翫菊、應令】惜秋秋不駐，思菊菊纔殘。物與時相去，誰厭徹夜看。,菅原道真五,0,0.74112468957901
【仲春釋奠、聽講論語、同賦爲政以德】君政萬機此一經，乘龍不忘始收螢。北辰高處無爲德，疑是明珠作衆星。,菅原道真五,0,0.74112468957901
【神泉苑三日宴、同賦菸花曲水紅、應製】水上菸花表裏紅，流盃欲把醉顏同。動枝動浪皆應惜，所以慇懃恐暮風。,菅原道真五,0,0.74112468957901
【春惜櫻花、應製】春物春情更問誰，紅櫻一樹酒三遲。綺羅切齒相同色，桃李慙顏共遇時。欲裛飛香憑舞袖，將纏脆帶有遊絲。何因苦惜花零落，爲是微臣職拾遺。,菅原道真五,0,0.7411247491836548
【月夜翫櫻花、各分一字、應令一首】應因兎魄見花鰓，更恐春腸過九廻。芳氣近從階下起，莫言天上桂華開。,菅原道真五,0,0.74112468957901
【右金吾源亞將、與餘有師友之義、夜過直廬相談言曰、嚴父大納言、去年五十、心往事留、過年無賀、此春已修功德、明日聊設小宴、座施屏風、寫諸靈壽、本文者紀侍郎之所抄出、新樣者巨大夫之所畫圖、書先屬藤右軍、詩則汝之任也、談畢歸去、欲罷不能、豫向燈握筆、且挑且草、五更欲盡、五首纔成、右軍即書之、以備遊宴、事若不詳錄、難可得意、題腳且注本文、他時斷其疑惑、故敘之·廬山異花詩】何處異花觸目新，廬山獨立採松人。菸霞不記誰家種，水石相逢此地神。吹送馨香風破鼻，養來筋力氣關身。一飡算計前程事，珍重童顏二百春。,菅原道真五,0,0.74112468957901
【題吳山白水詩】吳山神水石間來，看是孤雲澗口開。欲見多年懸藥處，空留一服去蓬萊。,菅原道真五,0,0.74112468957901
【劉阮遇溪邊二女詩】天臺山道道何煩，藤葛因緣得自存。青水溪邊唯素意，綺羅帳裏幾黃昏。半年長聽三春鳥，歸路獨逢七世孫。不放神仙離骨錄，前途脫屣舊家門。,菅原道真五,0,0.7411247491836548
【徐公醉臥詩】自到東陽道不違，徐公一飲二年歸。赤松計會新來客，玄草纏綿舊著衣。壺酒淺深初得意，醉鄉遠近惣忘機。無情湖水誰遺跡，憶昔長山臥翠微。,菅原道真五,0,0.74112468957901
【吳生過老公詩】山頭不倦立菸嵐，幸甚神人許接談。念念逢時丹桂一，行行見處石梁三。生涯養性年華美，逆旅知恩曉露甘。傾蓋如今爲舊識，誰辭竟夕玉膏酣。,菅原道真五,0,0.7411247491836548
【七年暮春二十六日、豫侍東宮、有令日、聞大唐有一日應百首之詩、今試汝以一時應十首之作、即賜十事題目、限七言絕句、豫採筆成之、二刻成畢、雖云凡鄙、不能燒卻、故存之·送春】送春不用動舟車，唯別殘鶯與落花。若使韶光知我意，今宵旅宿在詩家。,菅原道真五,0,0.7411247491836548
【落花】花心不得似人心，一落應難可再尋。珍重此春分散去，明年相過舊園林。,菅原道真五,0,0.7411247491836548
【夜雨】不看細腳只聞聲，暗動農夫赴畝情。通夜何因還悶意，尚書定妨早衙行。,菅原道真五,0,0.7411247491836548
【紫藤】高閣藤花次第開，疑看紫綬向風廻。榮華得地長應賞，不放遊人任折來。,菅原道真五,0,0.74112468957901
【青苔】青苔滿地不棲塵，似展平頭碧錦茵。雨後風前宜染色，慇懃欲著上仙人。,菅原道真五,0,0.74112468957901
【鶯】自初出谷被人憐，春色盡時自默然。若有遺音長不絕，明年可奏早梅前。,菅原道真五,0,0.74112468957901
【燕】梁頭展翅幾銜泥，一一將離起暮棲。春盡先歸秋至日，涼風萬里羽毛齊。,菅原道真五,0,0.74112468957901
【黃雀兒】點檢中庭黃雀兒，春風便是可無私。報恩何必遭復處，銜得白環即此時。,菅原道真五,0,0.74112468957901
【燈】挑盡蘭燈送五更，簷頭夜雨颯然聲。吟詩不得他言笑，染翰猶要暗更明。,菅原道真五,0,0.74112468957901
【東宮寓直之次、下令曰、去春十首、既知急捷、今取當時二十物、重要某不停滯、即奉令之後不敢固辭、自西二刻、及戌二刻、篇數僅成、慎令旨也、經數十日、要寫一通、近習少年、斷失三首、初不立案、無處尋覓、一十七首、備于實錄、云爾·風中琴】清琴風處響，恰似有人彈。始自青蘋起，還隨玉軫殘。誤雲驚別鶴，疑野拂幽蘭。感興應無限，窓頭力意看。,菅原道真五,0,0.7411247491836548
【竹】翠竹疎籬下，脩脩翫碧鮮。雨中重影合，風裏晚聲傳。欲見龍鱗化，兼期鳳翼遷。寒霜如可拂，萬歲表貞堅。,菅原道真五,0,0.74112468957901
【薔薇】一種薔薇架，芳花次第開。色追膏雨染，香趁景風來。數動詩人筆，頻傾醉客杯。愛看腸欲斷，日落不言廻。,菅原道真五,0,0.74112468957901
【松】孤松呈勁節，幸許在中庭。久苦寒霜意，猶全細葉青。故山辭澗底，新地近仙亭。塵尾應堪用，攀將奉執經。,菅原道真五,0,0.74112468957901
【酒】閑亭開酒甕，始覺聖賢心。竹葉攀多少，梨花酌淺深。開眉杯裏伴，促膝醉中吟。自此知神用，誰愁到晚陰。,菅原道真五,0,0.74112468957901
【牡丹】不知何處種，喜見牡丹花。帶雨傾臨架，隨風引亞沙。豈攀塵客苑，當翫玉仙家。朗詠叢邊立，悠悠忘日斜。,菅原道真五,0,0.74112468957901
【古石】孤拳誰得轉，苔薜不知年。不過雲來觸，唯聞溜引穿。諫應投綠水，功欲補青天。漱齒幽人意，相看太可憐。,菅原道真五,0,0.74112468957901
【扇】團團紈素扇，隨手幾成功。一轉看孤月，頻搖得細風。逆愁秋早至，偏待熱先降。取捨知時節，輕身業豈空。,菅原道真五,0,0.74112468957901
【屏風】屈曲初知用，施來不畏風。質宜羅帳裏，功見玉筵中。人馬無來去，菸霞不始終。丹青知有巧，開合又西東。,菅原道真五,0,0.74112468957901
【錢】家兄何利國，施用手中繁。榆莢輕重種，貨泉商賈源。貪夫身有癖，高士口無言。腐鏹誰應識，將令禮節存。,菅原道真五,0,0.74112468957901
【弓】烏號得舊弓，業在弛張名。細月空驚質，清風自發聲。步中楊葉遠，雲外白間輕。文武隨時用，韜將表太平。,菅原道真五,0,0.74112468957901
【石硯】文人施器物，石硯玉簾前。一片心猶重，多情手自傳。道成分水劑，功遂染松菸。月滿花開處，吟詩得用專。,菅原道真五,0,0.74112468957901
【策】學業何爲重，纖鋒用不輕。崩雲毫末急，垂露管中清。豈見焚無意，誰知格滅聲。願將羊桂質，良史表嘉名。,菅原道真五,0,0.74112468957901
【碁】手談幽靜處，用意興如何。下子聲偏小，成都勢幾多。偸閑猶氣味，送老不蹉跎。若得逢仙客，樵夫定爛柯。,菅原道真五,0,0.7411248087882996
【鼓】八音調雅樂，鳴鼓自堪聞。見器驚春氣，疑雷撥夏雲。曲成隨舞舉，聲引任歌分。小大知全節，何時奏聖君。,菅原道真五,0,0.74112468957901
【蜘蛛】微蟲猶有巧，結納自含情。稟氣安身小，隨風轉質輕。簷前寬得地，籬上暫全生。萬物皆如是，應知造化成。,菅原道真五,0,0.74112468957901
【壁魚】白魚浮紙上，遊泳九流中。繞軸髙低去，隨書遠近通。豈嫌漁父業，唯妨學人功。若得風前舉，鱗飛道豈空。,菅原道真五,0,0.74112468957901
【感殿前薔薇一絕】相遇因緣得立身，花開不競百花春。薔薇汝是應妖鬼，適有看來惱殺人。,菅原道真五,0,0.74112468957901
【客館書懷、同賦交字、呈渤海裴令大使】尋思執手昔投膠，拜覿慇懃不慙抛。雪鬢同年分岸老，風情一道望雲交。皎駒再食場中藿，儀鳳重歸閣上巢。借問高纔非宰相，揚雄幾解俗人嘲。,菅原道真五,0,0.74112468957901
【答裴大使見詶之作】別來二六折寒膠，今夕溫顏感豈抛。持節猶新霜後性，忘筌仍舊水中交。恩光莫恨初無褐，聖化如逢古有巢。相勸故人何外事，只看月詠望風嘲。,菅原道真五,0,0.7411247491836548
【重和大使見詶之詩】知命也曾讀易爻，衰顏何與少年交。成功宿昔應攀桂，求類今宵幾拔茅。聲價重輕因道舉，文章多少被人抄。自慙往復頻詶贈，定使魚蟲草木嘲。,菅原道真五,0,0.7411247491836548
【和大使交字之作】占明何更索瓊茅，傾蓋當初得素交。淼淼任他踰北海，皤皤定是養東膠。雞雛自愧羣霜鶴，瑚璉當嫌對竹筲。欲以浮生期後會，先悲石火向風敲。,菅原道真五,0,0.74112468957901
【客館書懷、同賦交字、寄渤海副使大夫】珍重孤帆適樂郊，雲龍庭上幾苞茅。度春欲見心如結，專夜相思睫不交。賓禮來時懷土雁，旅人歸處泣珠蛟。暗知器量容衡霍，愧我區區小斗筲。,菅原道真五,0,0.74112468957901
【和副使見詶之作】遠客光榮自近郊，羞君翰苑遇菅茅。世間風月雖同道，別後蕭朱定絕交。材器好承多雨露，寵章祇怕幾魚蛟。不須眉面相霑接，推料應嫌我瑣筲。,菅原道真五,0,0.7411247491836548
【夏日餞渤海大使歸鄉、各分一字】初喜明王德不孤，奈何再別望前途。送迎每度長青眼，離會中間共白鬚。後紀難期同硯席，故鄉無復忘江湖。去留相贈皆名貨，君是詞珠我淚珠。,菅原道真五,0,0.7411247491836548
【賦晴宵將見月、各分一字、應令】雲斷星稀縱夜遊，料知漁父棹孤舟。姮娥何事遲遲見，爲是人情不耐秋。,菅原道真五,0,0.74112468957901
【七夕、應製】今夜不容乞巧兼，唯思萬歲聖皇占。明朝大史何來奏，更有文星映玉簾〈詩情委頓、忝上絕句、況非警策、伏憎厚顏〉。,菅原道真五,0,0.74112468957901
【重陽侍宴、同賦秋日懸清光、應製】天下無爲日自清，今朝幸遇再陽并。深追合璧龍宮徹，遠任孤輪鳥路平。萬里如逢褰纊望，黎民欲慰載瓫情。微臣俯仰依明德，心比秋葵旦暮傾。,菅原道真五,0,0.74112468957901
【重陽後朝、同賦花有淺深、應製】十步花明一點燈，叢叢不得色相承。夜風豈有吹濃淡，寒露應無潤愛憎。蘭爲送秋深紫結，菊依臨水淺黃凝。榮華物我皆天授，時去時來罷不能。,菅原道真五,0,0.74112468957901
【早春內宴、侍清涼殿、同賦春先梅柳知、應製】官梅早綻柳先垂，趁遇春情問便知。不見年光依樹報，非聞月令到園施。素心易表風前蕊，青眼難眠雨後枝。天與芳菲爲第一，艶陽多少莫空移。,菅原道真六,0,0.74112468957901
【扈從雲林院、不勝感歎、聊敘所觀】明王喑與佛相知，垂跡仙遊且布施。松樹老來成繖蓋，莓苔晴後變瑠璃。暖光如淺慈雲影，春意甚深定水涯。郊野行行皆斗藪，和風好向客塵吹。,菅原道真六,0,0.74112468957901
【行幸後朝、憶雲林院勝趣、戲呈吏部紀侍郎】從來勝境屬風情，專夜相思夢不成。把酒空論深淺戶，看花只倦往還程。青苔地有心中色，舉布泉遺耳下聲。猶恨春遊無御製，僧房筆硯舊菸生。,菅原道真六,0,0.7411247491836548
【詩友會飲、同賦鶯聲誘引來花下】鳥聲人意兩嬌奢，處處相尋在在花。身已遷喬來背翼，道如求友趁廻車。風溫好被綿蠻喚，景麗宜哉繡羽遮。閑計新巢紅樹近，苦思舊谷白雲賒。千般舌下聞專一，五出顏前見未斜。大底詩情多誘引，每年春月不居家。,菅原道真六,0,0.74112468957901
【春日行幸神泉苑、同賦花間理管絃、應製】玄覽垂春黈纊褰，五音共理百花前。幽蹤似遇桃源客，雅調將驚水府仙。羌戎情因孤竹奏，楚人思附七絲傳。落梅曲舊脣吹雪，折柳聲新手掬菸。鳳感來時徐步輦，魚聞躍處早忘筌。君主欲得移風術，非敢慇懃喚管絃。,菅原道真六,0,0.74112468957901
【九日侍宴、同賦菊花催晚醉、應製】高陪嘉宴席，快飲菊花盃。有感朝儀盛，無知晚醉催。孤叢隨見發，四字應聲來。入夜心酣暢，練聯荷祿廻。,菅原道真六,0,0.74112468957901
【九日後朝、同賦秋深、應製】年有一秋秋有三，就中季白意難堪。雨寒遠感吳江水，風冷遥思楚嶺岚。淺分花凋蘭不恨，貞心露結竹猶含。穿雲明月應能照，何更人前事事談〈當時依微諫負小讒、應製之次、聊以形言〉。,菅原道真六,0,0.7411247491836548
【北堂文選竟宴、各詠史句得乘月弄潺湲】文選三十卷，古詩一五言。五言何秀句，乘月弄潺湲。半百行年老，尚書庶務繁。雖思樂風月，不放到丘園。非唯無所樂，悠悠有所煩。水空觸眼逝，月晴過頭奔。惣爲貪名利，亦依憂子孫。此時玩斯集，如避世喧喧。,菅原道真六,0,0.74112468957901
【賦新菸催柳色、應製】何處新菸柳色妝，春來數日映青陽。不關鑽火初生氣，應是消寒暗治霜。纖脆慙顏鉛粉素，染陶隨手麴塵黃。因風次第任抽繹，過雨參差且展張。疑帶前庭餘燼燎，誤薰中殿半燒香。花無舞妓欲含怨，枝有行人折斷腸。翠黛開眉纔畫出，金絲結繭未繰將。幾千里外思元亮，何一城頭望武昌。他日縱看遮陌上，此時誰卜拂池塘。不因臘後春深淺，隨分柔條短也長。,菅原道真六,0,0.74112468957901
【陪第三皇子、花亭勸春酒、應教】天性忘憂幾過春，酒唯催勸詠詩人。花亭無事行何事，短折梅枝記闕巡。,菅原道真六,0,0.74112468957901
【早春侍宴、同賦殿前梅、應製】非紅非紫綻春光，天素從來奉玉皇。羊角風猶頒曉氣，鵝毛雪剩假寒妝。不容粉妓偸看取，應叱黃鸝戲踏傷。請莫多憐梅一樹，色青松竹立花傍。,菅原道真六,0,0.74112468957901
【八月十五夜、同賦秋月如珪、應製】秋珪一隻度天存，下照千家不定門。聖主何憐三五夜，欲將望月始臨軒。,菅原道真六,0,0.74112468957901
【九日侍宴、觀羣臣插茱萸、應製】單方此日插茱萸，不認登山也坐湖。收採有時寒白露，載來無數小玄珠。口嫌酒菊吹先去，身愧湯蘭煮後枯。豈若恩光凝頂上，化爲赤實照霜鬚。,菅原道真六,0,0.7411247491836548
【九日後朝、侍朱雀院、同賦閑居樂秋水、應太上天皇製】聞昔潇湘逢故人，在今樂水詎爲新。夜魚宿處投心緖，秋月浮時洗眼塵。潭菊落妝殘色薄，岸松告老暮聲頻。池頭計會仙遊伴，皆是乘查到漢濱。,菅原道真六,0,0.74112468957901
【敬奉和左大將軍扈從太上皇、舟行有感見寄之口號】吟詩恰似奉舟行，不見從流自感情。無限恩涯知止足，何因渴望水心清。,菅原道真六,0,0.74112468957901
【同賦春淺帶輕寒、應製】不是吹灰案曆疎，淺春暫謝上陽初。鑽沙草只三分許，跨樹霞纔半段餘。雪未銷通棲谷鳥，冰猶羃得伏泉魚。貞心莫畏輕寒氣，恩煦都無一事虛。,菅原道真六,0,0.74112468957901
【早春內宴、侍清涼殿、同賦草樹暗迎春、應製】東郊豈敢占菸嵐，陽氣暗侵草木覃。千里遣懷銷盡雪，四山廻眼染初藍。剪刀蓂出無由礪，絲縷柳垂不待蠶。臣本槐林菅藚士，迎春樂處每春酣。,菅原道真六,0,0.7411247491836548
【勸前進士山風種庭樹】宣風坊下腐儒家，欲待春來快見花。何事勸君催種樹，姓山名谷業文華。,菅原道真六,0,0.74112468957901
【重陽侍宴、同賦菊有五美、各分一字、應製】五美兼姿一草鮮，綺疎窓下玉階邊。蟹腸純色深依地，鵝眼圓形遠稟天。謙德晚開秋月抄，勁心寒立曉霜前。中流採得嘗看後，在在羣官紫府仙。,菅原道真六,0,0.7411247491836548
【九日後朝、侍宴朱雀院、同賦秋思入寒松、應太上天皇製】秋思如絲亂不從，低迷暗入殿前松。蕭蕭自被風高簸，藹藹應緣日下春。臨水閑窺皆對影，踏沙行見惣幽蹤。葉間纖尾騰枝塵，樸上枯鱗繞樹龍。攀蓋仰瞻驚旅雁，拂根傾聽感寒蛬。初憐到直長持節，且問動勞舊食封。霜墮終無黃落地，雲遥早出碧尖峯。聲猶七里灘波緊，色也孤山寺草濃。便是孫生聞處愛，何煩丁叟夢時逢。雖云昨翫新英菊，豈若有心難老容。,菅原道真六,0,0.74112468957901
【和由律師獻桃源仙杖之歌】天步山行古與今，小枝靈杖大悲心。主人垂跡相携去，願我生生每處尋。,菅原道真六,0,0.74112468957901
【對殘菊待寒月】月初破卻菊纔殘，漁父樵夫抑意難。況復詩人非俗物，夜深年暮泣相看。,菅原道真六,0,0.74112468957901
【賦殿前梅花、應太皇製】笑松嘲竹獨寒身，春是梅花絕不隣。何事繁華今日倍，一朝應過二天春〈于時天子朝覲太上皇、故云〉。,菅原道真六,0,0.74112468957901
【早春內宴、侍清涼殿、同賦鶯出谷、應製】鶯兒不敢被人聞，出谷來時過妙文。新路如今穿宿雪，舊巢爲後屬春雲。管絃聲裏啼求友，羅綺花間入得羣。恰似明王招隱處，荷衣黃壞應玄纁。,菅原道真六,0,0.74112468957901
【早春侍朱雀院、同賦春雨洗花、應太皇製】增色增香別有心，微微雨腳過春林。地無破塊輕非重，花只添紅淺也深。如遇吳娃霑汗立，似看蜀錦濯江沈。此間觸眼皆塵外，不恨蓬萊竟夕陰。,菅原道真六,0,0.74112468957901
【春夕移坐遊花下、應製】九重深處一株花，皆道遊人映紫霞。若不皇恩相勸見，每春空混滿庭沙。,菅原道真六,0,0.74112468957901
【三月三日、侍朱雀院柏梁殿、惜殘春、各分一字、應太上皇製】惜春何到曲江頭，遥憶羽觴浪上浮。花已凋零鶯又老，風光不肯爲人留。,菅原道真六,0,0.74112468957901
【寒食日花亭宴、同賦介山古意、各分一字】今朝不到大原郊，禁火思人累代交。遥計春風綿上事，殘花灼灼鳥咬咬。,菅原道真六,0,0.7411247491836548
【（同二）】請看冷酒又寒看，應是良辰不暗抛。再拜終無他禮奠，落花自與紙錢交。,菅原道真六,0,0.7411247491836548
【清明日、同國子諸生餞故人赴任、勒雲分薰三字之作】一時瞻望四方雲，相送行行遠近分。每過清明新燧火，芳聲將與百花薰。,菅原道真六,0,0.74112468957901
【九日侍宴、同賦菊散一叢金、應製】不是秋江練白沙，黃金化出菊叢花。微臣把得籯中滿，豈若一經遺在家。,菅原道真六,0,0.74112468957901
【九月盡日題殘菊、應太上皇製】蘆簾砌下水邊欄，秋只一朝菊早寒。幸被君臣交畝種，任他意氣滿園殘。百千自許心銘去，分寸猶嫌手折看。非啻惜花兼惜老，吞聲莫道歲華闌。,菅原道真六,0,0.74112468957901
【近院山水障子詩·水仙詞】寄託浮查問玉都，海神投與一明珠。明珠不是奏中物，玄道圓通喑合符。,菅原道真六,0,0.7411247491836548
【下山言志】雖有故山不定家，褐衣過境立晴沙。一生情竇無機累，唯只春來四面花。,菅原道真六,0,0.74112468957901
【閑適】曾向簪纓行路難，如今杖策處身安。風松颯颯閑無事，請見虛舟浪不干。,菅原道真六,0,0.7411246299743652
【山屋晚眺】斷雲知得意無煩，唯恨泉聲不避喧。海水三翻花百種，形骸外事惣忘言。,菅原道真六,0,0.7411247491836548
【傍水行】誘引春風暫出山，知音老鶴下雲間。此時樂地無程里，鞭轡形神獨往還。,菅原道真六,0,0.74112468957901
【海上春意】蹉跎鬢雪與心灰，不覺春光何處來。染筆支頤閑計會，山花遥向浪花開。,菅原道真六,0,0.74112468957901
【早春侍內宴、同賦香風詞、應製】香風半是殿中香，吹自綺羅及四方。草樹魚蟲寒氣解，如何七八鬢邊霜。,菅原道真六,0,0.74112468957901
【奉感見獻臣家集之御製、不改韻、兼敘鄙情、一首】反哺寒鳥自故林，只遺風月不遺金。且成四七箱中卷，何幸再三陛下吟。犬馬微情叉手表，冰霜御製遍身侵。恩覃父祖無涯岸，誰道秋來海水深。,菅原道真七,0,0.7411247491836548
【和紀處士題新泉之二絕】瑠璃池上水潺湲，遮莫銀河在碧天。觸石秋聲和讀誦，暗知泉眼遂無眠。,菅原道真七,0,0.74112468957901
【（同二）】入寺新泉屬出家，感懷無數幾恆沙。西方若有多情者，應導便栽佛種花〈慰石庭之人也〉。,菅原道真七,0,0.7411247491836548
【九日侍宴、同賦寒露凝、應製一首】爲霜爲露一鴻鑪，應是重陽節不渝。唯有鷓鴣飛負葉，且無荊棘立垂珠。聲聲已斷華亭警，步步初驚葛履濡。施與蒼生長壽藥，更凝恩澤化醍醐。,菅原道真七,0,0.74112468957901
【九日後朝、同賦秋思、應製】丞相廢年幾樂思，今宵觸物自然悲。聲寒絡緯風吹處，葉落梧桐雨打時。君富春秋臣漸老，恩無涯岸報猶遲。不知此意何安慰，飲酒聽琴又詠詩。,菅原道真七,0,0.74112468957901
【感吏部王彈琴、應製】榮啓後身吏部王，七條絲上百愁忘。酒酣莫奏蕭蕭曲，峽水松風總斷腸。,菅原道真七,0,0.74112468957901
【冬日感庭前紅葉、示秀纔淳茂】山麓寒雲水結冰，在家一樹感難勝。茅蒐霜染憐無限，刀刃風裁惜不能。孤立如逢衣錦客，四分疑伴散花僧。菊枯蘭敗梅猶嬾，詩興當追落葉凝。,菅原道真七,0,0.74112468957901
【自詠】離家三四月，落淚百千行。萬事皆如夢，時時仰彼蒼。,菅原道真七,0,0.7411247491836548
【讀樂天北窓三友詩】白氏洛中集十卷，中有北窓三友詩。一友彈琴一友酒，酒與彈琴吾不知。吾雖不知能得意，既云得意無所疑。酒何以成麴和水，琴何以成桐播絲。不須一曲煩用手，何必十分便開眉。雖然二者交情淺，好去我今苦拜辭。詩友獨留真死友，父祖子孫久要期。只嫌吟詠涉歌唱，不發于聲以心思。身多忌諱無新意，口有文章摘古詞。古詞何處間抄出，官舍三間白茅茨。開方雖窄南北定，結宇雖疎戶牖宜。自然屋有北窓在，適來良友穩相依。無酒無琴何物足，紫燕之雛黃雀兒。燕雀殊種遂生一，雌雄擁護遞扶持。馴狎燒香散華處，不違念佛讀經時。感應不嫌又不厭，且知無害亦無機。喃喃嘖嘖如合語，一蟲一粒不致飢。彼是微禽我儒者，而我不如彼多慈。尚書右丞舊提印，吏部郎中新著緋。侍中含香忽下殿，秀纔翫筆尚垂帷。自從敕使驅將去，父子一時五處離。口不能言眼中血，俯仰天神與地祇。東行西行雲眇眇，二月三月日遲遲。重開警固知聞斷，單寢辛酸夢見稀。山河邈矣隨行隔，風景黯然在路移。平到謫所誰與食，生及秋風定無衣。古之三友一生樂，今之三友一生悲。古不同今今異古，一悲一樂志所之。,菅原道真七,0,0.7411247491836548
【不出門】一從謫落就柴荊，萬死兢兢跼蹐情。都府樓纔看瓦色，觀音寺只聽鐘聲。中懷好逐孤雲去，外物相逢滿月迎。此地雖身無檢繫，何爲寸步出門行。,菅原道真七,0,0.74112468957901
【讀開元詔書】開元黃紙詔，延喜及蒼生。一爲辛酉歲，一爲老人星。大辟以下罪，蕩滌天下清。省徭優壯力，賜物恤頹齡。茫茫恩德海，獨有鯨鯢橫〈具見于詔書〉。此魚何在此，人道汝新名。呑舟非我口，吐浪非我聲。哀哉放逐者，蹉跎喪精靈。,菅原道真七,0,0.74112468957901
【聞雁】我爲遷客汝來賓，共是蕭蕭旅漂身。欹枕思量歸去日，我知何歲汝明春。,菅原道真七,0,0.74112468957901
【九日口號】一朝逢九日，合眼獨愁臥。菊酒爲誰調，長齋終不破。,菅原道真七,0,0.74112468957901
【九月十日】去年今夜侍清涼〈御在所殿名〉，秋思詩篇獨斷腸〈敕賜秋思賦云、臣詩多述所憤〉。恩腸御衣今在此，捧持每日拜餘香〈宴終晚頭賜御衣、今隨身在笥中、故云〉。,菅原道真七,0,0.74112468957901
【慰小男女】衆姉惣家留，諸兄多謫去。小男與小女，相隨得相語。晝飡常在前，夜宿亦同處。臨暗有燈燭，當寒有綿絮。往年見窮子，京中迷失據。裸身博奕者，道路呼南助〈南大納言子內藏助、博徒今猶號南助矣〉。徒跣彈琴者，閭巷稱辨御〈俗謂貴女爲御、閭巷稱辨御〈俗謂貴女爲御、兼辨官、故稱其女也〉。其父共公卿，當時幾驕储。昔金如沙土，今飯無厭飫。思量汝於彼，被天甚寬恕。,菅原道真七,0,0.74112468957901
【敘意一百韻】生涯無定地，運命在皇天。職豈圖西府，名何替左遷。貶降輕目芥，驅放忽如弦。侠赧顏逾厚，章狂踵不旋。牛涔皆坎穽，鳥路惣鷹鸇。老僕長扶杖，疲驂數費鞭。臨岐腸易斷，望關眼欲穿。落淚欺朝露，啼聲亂杜鵑。街衢塵羃羃，原野草芊芊。傳送蹄傷馬，江迎尾損船。郵亭餘五十，程里半三千。稅駕南樓下，停車右郭邊。宛然開小閣，覩者滿遐阡。嘔吐胸猶逆，虛勞腳且𤼣。肌膚爭刻鏤，精魄幾磨研。信宿常羈泊，低迷即倒懸。村翁談往事，客館忘留聯。妖害何由避，惡名遂欲蠲。未曾邪勝正，或以實歸權。移徙空官舍，修營朽采椽。荒涼多失道，廣袤少盈塵。井壅堆沙甃，籬疎割竹編。陳根葵一畝，班蘚石孤拳。物色留仍舊，人居就不悛。隨時雖褊切，恕己稍安便。同病求朋友，助憂問古先。纔能終蹇剥，富貴本迍邅。傅築巖邊藕，范舟湖上扁。長沙沙卑溼，湘水水奫潫。爵我空崇品，官誰只備員。故人分食瞰，親族把衣湔。既慰生之苦，何嫌死不遄。嗇爨由造化，忖度委陶甄。荏苒青陽盡，清和朱景妍。土風須漸漬，習俗擬相沿。苦味鹽燒木，邪羸布當錢。殺傷輕下手，羣盜穩差肩。魚帒出垂釣，簈篂換叩舷。貪婪興販米，行濫貢官綿。鯢肆方遺臭，琴聲未改絃〈已上十句、傷習俗不可移〉。與誰開口說，唯獨曲肱眠。鬱蒸陰霖雨，晨炊斷絕菸。魚觀生竈釜，蛙咒聒階甎。野竪供蔬菜，厨兒作薄饘。瘦同失雌鶴，飢類嚇雛鳶。壁墮防奔溜，庭泥導濁涓。紅輪晴後轉，翠幕晚來褰。遇境虛生白，遊淡暗入玄。老君垂跡淡，莊叟處身偏。性莫乖常道，宗當任自然。殷勤齊物論，洽恰寓言篇。景致幽於夢，風情癖未痊。文花何處落，感緖此間牽。慰志憐馮衍，銷憂羨仲宣。詞拑觸忌諱，筆禿述麁癲。草得誰相視，句無人共聯。思將臨紙寫，詠取著燈燃。反覆何遺恨，辛酸是宿緣。微微拋愛樂，漸漸謝葷膻。合掌歸依佛，廻心學習禪。厭離今罪網，恭敬昔真筌。皎潔空觀月，開敷妙法蓮。誓弘無誑語，福享不唐捐。然惱煩纔減，涼氣序罔愆。灰飛推律候，斗建指星躔。世路間彌陰，家書絕不傳。帶寬泣紫毀，鏡照歎花顛。旅思排雲雁，寒吟抱撲蝉。一逢蘭氣敗，九見桂華圓。歸室安懸磬，扃門懒脫鍵。跛牂重有縶，瘡雀更加攣。強望垣墻外，偸行戶牖前。山看遥縹綠，水憶遠潺湲。俄頃羸身健，等間殘命延。形馳魂怳怳，目想涕漣漣。京國歸何日，故園來幾年。卻尋初營仕，追計昔鑽堅。躬每占正鵠，烹寧懷小鮮。東堂一枝折，南海百城專。祖業儒林聳，州功吏部銓。光榮頻照耀，組珮競縈纏。責重千鈞石，臨深萬仞淵。具瞻兼將相，僉曰缺勳賢。試製傷嫌錦，操刀慎缺鉛。兢兢馴鳳扆，懍懍撫龍泉。脫屣黃埃俗，交襟紫府仙。櫻花通夜宴，菊酒後朝筵〈禁中密宴、餘每預之〉。器拙承豐澤，舟頑渡巨川。國家恩未報，溝壑恐先填。潘嶽非忘宅，張衡豈廢田。風摧同木秀，燈滅異膏煎。苟可營營止，胡爲胵胵全。覆巢憎殼卵，搜穴比蚳蝝。法酷金科結，功休石柱鐫。悔忠成甲胄，悲罰痛戈鋋。璅璅黃茅屋，茫茫碧海壖。吾廬能足矣，此地信終焉。縱使魂思峴，其如骨葬燕。分知交糾纏，命詎質筵篿。敘意千言裏，何人一可憐。,菅原道真七,0,0.74112468957901
【秋夜】黃萋顏色白霜頭，況復千餘里外投。昔被榮華簪組縛，今爲貶謫草萊囚。月光似鏡無明罪，風氣如刀不破愁。隨見隨聞皆慘慄，此秋獨作我身秋。,菅原道真七,0,0.74112468957901
【哭奧州藤使君】家書告君喪，約略寄行李。病源不可醫，被人厭魅死。曾經共侍中，了知心表裏。雖有過直失，矯曲孰相比。東涯第一州，分憂爲刺史。盈口含冰雪，繞身帶弦矢。僚屬銅臭多，鑠人煎骨髓。土風絁布惡，殷勤責細美。兼金又重裘，鷹馬相共市。市得於何處，多是出邊鄙。邊鄙最獷俗，爲性皆狼子。價直甚蚩眩，弊衣朱與紫。分寸背平商，野心勃然起。自古夷民變，交開成不軌。邂逅當無事，兼羸如意指。惣領走京都，豫前顏色喜。便是買官者，秩不知年幾。有司記曆注，細書三四紙。歸來聯座席，公堂偸眼視。欲酬他日費，求利失綱紀。官長有剛腸，不能不切齒。定應明糾察，屈彼無廉恥。盜人憎主人，致死識所以。精靈入冥漠，不由見容止。骸骨作灰塵，無處傳音旨。葬來十五旬，程去三千里。廻環多日月，重複幾山水。憶昔相離別，寧知獨傷毀。君間泉壤入，我劇泥沙委。天西與地下，隨聞爲哭始。哭罷想平生，一言遺在耳。曰吾被陰德，死生將報爾。惟魂而有靈，莫忘舊知己。唯要持本性，終無所傾倚。君瞰我凶匿，擊我如神鬼。君察我無辜，爲我請冥理。冥理遂無決，自茲長已矣。言之淚千行，生路今如此。聞之腸九轉，幽途復何似。拙詞四百言，以代使君誅。,菅原道真七,0,0.7411247491836548
【東山小雪】雪白初冬晚，山青反照前。誤雲獨宿澗，疑鶴未歸田。不放行看賞，無端坐望憐。客魂易消滅，遇境獨依然。,菅原道真七,0,0.74112468957901
【讀家書】消息寂寥三月餘，便風吹著一封書。西門樹被人移去，北地園教客寄居。紙裹生薑稱藥種，竹籠昆布記齋儲。不言妻子飢寒苦，爲是還愁懊惱餘。,菅原道真七,0,0.7411247491836548
【白微霰】如碎如黏取貌難，被風吹結雪相搏。麞牙米簸聲聲脆，龍頷珠投顆顆寒。念佛山僧驚舍利，名醫道士怪鉛丸。袖中取拾殷勤見，應是爲冰淚未乾。,菅原道真七,0,0.74112468957901
【雪夜思家竹】自我忽遷去，此君遠離別。西府與東籬，關山消息絕。非唯地乖限，遭逢天慘烈。憫默不能眠，紛紛專夜雪。近看白屋埋，遥知碧鮮折。家僕早逃散，凌寒誰掃撤。抱直自低迷，含貞空破裂。長者好漁竿，悔不早裁截。短者宜書簡，妬不先編列。提簡且垂竿，吾生堪以悅。千萬言無效，漣湎亦鳴咽。縱不得扶持，其奈後凋節。,菅原道真七,0,0.74112468957901
【聽鐘聲】欲識槌風報五更，三塗八難一時驚。太奇春夏秋冬盡，爲我終無拔苦聲。,菅原道真七,0,0.74112468957901
【元年立春】天愍長寒萬物凋，晚冬催立早春朝。淺深何水冰猶結，高卑無山雪不消。根拔樹應花思斷，骨傷魚豈浪情搖。偏憑延喜聞新曆，東北廻頭拜斗杓。,菅原道真七,0,0.74112468957901
【南館夜聞都府禮佛懺悔】人慙地獄幽冥理，我泣天涯放逐辜。佛號遥聞知不得，發心北向只南無。,菅原道真七,0,0.74112468957901
【歲日感懷】故人尋寺去，新歲突門來。鬢倍春初雪，心添臘後灰。齋盤青葉菜，香案白花梅。合掌觀音念，屠蘇不把盃。,菅原道真七,0,0.74112468957901
【梅花】宣風坊北新栽處，仁壽殿西曲宴時。人是同人梅異樹，知花獨笑我多悲。,菅原道真七,0,0.74112468957901
【奉哭吏部王】配處蒼天最極西，恩情未見限雲泥。去年真跡多霑潤，今日飛間甚慘悽。元老應無朝位立，林亭只有夜禽棲。世間自此琴聲斷，不獨人啼鬼亦啼。,菅原道真七,0,0.7411247491836548
【種菊】青膚小葉白牙根，茅屋前頭近逼軒。將布貿來孀婦宅，與書要得老僧園。非曾種處思元亮，爲是花時供世尊。不計悲愁何日死，堆沙作堰萩編垣。,菅原道真七,0,0.7411247491836548
【山僧贈杖、有感題之】昔思靈壽助衰羸，豈料樵翁古木枝。節目含將空送老，刀痕削著半留皮。扶持無處遊花月，拋棄有時倚竹籬。萬一開眉何事在，暫爲馬被小兒騎。,菅原道真七,0,0.74112468957901
【二月十九日】郭西路北買人聲，無柳無花不聽鶯。自入春來五十日，未知一事動春情。,菅原道真七,0,0.74112468957901
【夜雨、古調十四韻】春夜漏非長，春雨氣應暖。自然多愁者，時令如乖狠。心寒雨又寒，不眠夜不短。失膏槁我骨，添淚澀吾眼。腳氣與瘡癢，垂陰身遍滿。不啻取諸身，屋漏無蓋版。架上溼衣裳，篋中損書簡。況復厨兒訴，竈頭爨菸斷。農夫喜有餘，遷客甚煩懣。煩懣結胸腸，起飲茶一椀。飲了未消磨，燒石溫胃管。此治遂無驗，強傾酒半盞。且念瑠璃光，念念投丹款。天道之運人，不一其平坦。,菅原道真七,0,0.74112468957901
【題竹牀子】彥環贈與竹繩牀，甚好施來在草堂。應是商人留別去，自今遷客看相將。空心舊爲遥踰海，落淚新如昔植湘。不費一金得唐物，寄身偏愛慣風霜。,菅原道真七,0,0.74112468957901
【傷野大夫】我今遠傷野大夫，不親不疎不門徒。聞昔老農歎農廢，詩人亦歎道荒蕪。沈思雖非入神妙，如大夫者二三無。紀相公應煩劇務，自餘時輩惣鴻儒。況復其行草書勢，絕而不繼痛哉乎。,菅原道真七,0,0.7411247491836548
【秋夜】牀頭輾轉夜深更，背壁微燈夢不成。早雁寒蛬聞一種，唯無童子讀書聲〈童子小男幼字、近曾夭亡〉。,菅原道真七,0,0.74112468957901
【官舍幽趣】郭中不得避喧嘩，遇境幽閑自足誇。秋雨溼庭潮落地，暮菸縈屋潤深家。此時傲吏思莊叟，隨處空王事釋迦。依病扶持藜舊杖，且啼吟詠菊殘花。食支月俸恩無極，衣苦風寒分有涯。忘卻是身偏用意，優於誼舍在長沙。,菅原道真七,0,0.74112468957901
【秋晚題白菊】涼秋月盡早霜初，白菊殘花雪不如。老眼愁看何妄想，王弘酒使便留居。,菅原道真七,0,0.74112468957901
【晚望東山遠寺】秋日閑因反照看，華堂插著白雲端。微微寄送鐘風響，略略分張塔露盤。不得香花親供養，偏將水月苦空觀。佛無來去無前後，唯願拔除我障難。,菅原道真七,0,0.74112468957901
【風雨】朝朝風氣勁，夜夜雨聲寒。老僕要綿切，荒村買炭難。不愁茅屋破，偏惜菊花殘。自有年豐稔，都無計口飧。,菅原道真七,0,0.74112468957901
【燈滅二絕】脂膏先盡不因風，殊恨光無一夜通。難得灰心兼晦跡，寒窓起就月明中。,菅原道真七,0,0.7411247491836548
【（同二）】秋天未雪地無螢，燈滅抛書淚暗零。遷客悲愁陰夜倍，冥冥理欲訴冥冥。,菅原道真七,0,0.74112468957901
【問秋月】度春度夏只今秋，如鏡如環本是鉤。爲問未曾失終始，被浮雲掩向四流。,菅原道真七,0,0.74112468957901
【代月答】蓂發桂香半且圓，三千世界一周天。天廻玄鑑雲將霽，唯是西行不左遷。,菅原道真七,0,0.74112468957901
【九月盡】今日二年九月盡，此身五十八廻秋。思量何事中庭立，黃菊殘花白髮頭。,菅原道真七,0,0.74112468957901
【偶作】病追衰老到，愁趁謫居來。此賊逃無處，觀音念一廻。,菅原道真七,0,0.7411247491836548
【謫居春雪】盈城溢郭幾梅花，猶是風光早歲華。雁足钻將疑繫帛，烏頭點著憶歸家。,菅原道真七,0,0.74112468957901
【惜秋翫殘菊、應製、探得裁字】黃星星與白皚皚，野種疎根禁掖栽。增映應因殘月助，孤奢不被曉霜摧。多憐晚色寒初綻，難見鮮花歲盡開。此艶那逢秋後發，雞人莫報漏頻催。,大蔵善行,0,0.7411247491836548
【秋日陪左丞相城南水石亭、賜宴祝、應教、二首】草木在秋縮地毛，人逢急景慶孤包。學成道藝纔貧素，瑩拂聲名價富豪。壽縱七旬寧作短，官纔五品尚爲高。空遺客難偸仙菓，可向東方曼倩嘲。,大蔵善行,0,0.74112468957901
【其二】秋氛客意雨蕭條，有限光陰過半消。騎竹遊童如咋日，懸車退老忽今朝。扶身藜杖隨三徑，戀德臺星仰九霄。縱使數年棲舊谷，每春應聽鳥遷喬。,大蔵善行,0,0.74112468957901
【惜秋翫殘菊、應製、探得晞字】驚看秋景疾如飛，最愛菊花笑晚暉。莫問孤叢留野外，唯知一種在宮關。襲人香氣寧同火，學錦文章不用機。賜宴尋常猶可醉，,惟良高尚,0,0.74112468957901
【秋日陪左丞相城南水石亭、祝藏外史大夫七旬之秋、應教】水石多年物不侵，宛然外史我前森。山松磊砢慙先逹，麟角奇靈謝擇音。幕裏賓朋應讓坐，階庭蠅矢莫銷金。素王數齒期頤在，祝著前途豈用心。,惟良高尚,0,0.74112468957901
【惜秋翫殘菊、應製、探得籬字】何處翫殘菊，清商欲晚時。金花留北闕，王蕊少東籬。白露凝紅粉，丹霜染素絲。聖君殊愛惜，酈郡是應移。,小野滋蔭,0,0.74112468957901
【惜秋翫殘菊、應製、探得燈字】仙叢省禁繞階繩，黃似黃金白似冰。籬朶秋深非柳圈，砌花夜久映蘭燈。宮人側目雖摧盡，聖主降憐免犯凌。終有兩三霜後色，天長應獻歲寒徵。,藤原菅根,0,0.74112468957901
【秋日陪左丞相城南水石亭、祝藏外史大夫七旬之秋、應教】尊師教老人高行，丞相今朝禮大夫。弟子七人年七十，世間榮耀更應無。,藤原菅根,0,0.74112468957901
【惜秋翫殘菊、應製、探得花字】晚秋欲盡景將斜，愛翫深宮殘菊花。欲道銀臺芬馥色，黃金數朶異陶家。,藤原直方,0,0.74112468957901
【惜秋翫殘菊、應製、探得叢字】送盡秋風百草空，禁闈孤有菊殘叢。花香暮與秋光暮，一種蕭條翫惜中。,平惟範,0,0.74112468957901
【秋日陪左丞相城南水石亭、祝藏外史大夫七旬之秋、應教】莫歎浮雲富貴遲，可憐東閤有心期。義兼師父恩偏至，善誘難忘函丈時。,平惟範,0,0.74112468957901
【惜秋翫殘菊、應製、探得稀字】時臨木落百叢微，可惜黃花變紫稀。憑託秋風留莫散，是尤仙殿萬年暉。,藤原滋実,0,0.74112468957901
【惜秋翫殘菊、應製、探得殘字】可惜素秋花菊朶，時來憐見晚光寒。何因今夜心情切，洞裏仙庭一色殘。,藤原定国,0,0.74112468957901
【惜秋翫殘菊、應製、探得羣字】九月秋將盡，天臨翫菊芬。色和庭上燎，香混閣中藝。酒客攀相伴，詩仙繞作羣。五更猶未睡，共詠舜南薰。,橘公緒,0,0.74112468957901
【惜秋翫殘菊、應製、探得釵字】紫禁秋天晚，夜來殘菊奢。軒前凝雪聳，臺上带霜斜。裁錦純青葉，點珠半白花。蕭條垂朶處，似擲舞人釵。,藤原如道,0,0.74112468957901
【惜秋翫殘菊、應製、探得清字】三秋已盡變冬律，殘菊承霜一兩莖。香獨先梅飛曉月，色同白雪夕燈清。,源湛,0,0.74112468957901
【惜秋翫殘菊、應製、探得心字】三秋已晚千花盡，紫禁孤叢似鬱金。不異微臣殘悴色，含將濃露表丹心。,藤原老快,0,0.74112468957901
【惜秋翫殘菊、應製、探得香字】禁省翫花秋恨長，是因風氣散芬芳。孤叢白映流光日，數片紅逢殺色霜。桂聚可慙獨自盛，梅園正妬發先香。瓊漿本自殊凡草，只任我來獻聖王。,藤原有頼,0,0.74112468957901
【秋日於城南水石亭、祝藏大師七旬、二首】自從苦學聚流螢，稽古年深德尚馨。應似城南今日會，秋郊仰拜老人星。,藤原時平,0,0.74112468957901
【其二】鶴齡松操又華巔，保得天年即地仙。只合明王能養老，當時不許賦歸田〈先是大師賦詩、有歸田趣、故云〉。,藤原時平,0,0.74112468957901
【秋日陪左丞相城南水石亭、祝藏外史大夫七旬之秋、應教】吾師初滿七旬秋，滿腹昭昭是九流。司馬晚年修史了，尚平殘暮念家休。松寒未有霜枝變，鶴老終無雪鬢愁。丞相顧思惇誨德，—朝恩祝百齡酬。,紀長谷雄,0,0.7411247491836548
【秋日諸文友會飲野亭、同賦尋山路隱倫】一日閑遊忘俗機，更尋幽隱到山扉。交談夜雨依松蓋，虛抱秋風納薜衣。泉逐古痕牀下繞，雲隨垣□棟間歸。徘徊欲別還爲歎，不用明時遁自肥。,紀長谷雄,0,0.74112468957901
【山無隱】幽人歸德遂難逋，抽卻蒿簪別草廬。虛澗有聲寒溜咽，故山無主晚雲孤。青郊不顧菸花富，絳闕初生羽翼扶。巢許若能逢此日，因何終作穎陽夫。,紀長谷雄,0,0.74112468957901
【北堂史記竟宴、各詠史得叔孫通】懷明難照世多艱，直道如諛十主間。他日遂逃秦虎口，暮年初謁漢龍顏。光加彩澤洪基貴，道拂風波少海閑。一代儒宗君第一，于今吾輩仰高山。,紀長谷雄,0,0.7411247491836548
【後漢書竟宴、各詠史得龐公】襄陽高士獨推君，祿利諠諠豈亂聞。清慮遠雖生產忘，素虛遺擬子孫分。逃名始得身巢穴，晦跡終辭世垢紛。應是幽棲家不定，暮歸唯宿峴山雲。,紀長谷雄,0,0.74112468957901
【貧女吟】有女有女寡又貧，年齒蹉跎病日新。紅葉門深人跡斷，四壁虛中多苦辛。本是富家鍾愛女，幽深窓裏養成身。綺羅粉妝暗無暇，不謝巫山一片雲。年初十五顏如玉，父母常言與貴人。公子王孫競相挑，月前花下通慇懃。父母被欺媒介言，許嫁長安一少年。少年無識永無行，父母敬之如神仙。肥馬輕裘與鷹犬，每日羣遊侠客筵。交談扼腕常招飮，一日之費數千錢。產業漸傾遊獵裏，家資徒竭醉歌前。十餘年來父母亡，弟兄離散去他鄉。聲夫相厭不相顧，一去無歸別恨長。日往月來家計盡，飢寒空送幾風霜。秋風暮雨斷腸晨，憶古懷今淚溼巾。形似死灰心未灰，含怨難追舊日春。單居抱影何所在，滿鬢飛蓬滿面塵。落落戶庭人不見，欲披悲緖遂無因。寄語世間豪貴人，擇夫看意莫見人。又寄世間女父母，願以此言書諸紳。,紀長谷雄,0,0.74112468957901
【山家秋歌八首】一身漂泊厭浮名，試遊喧喧毁譽聲。秋水冷，暮山清，三間茅屋送殘生。,紀長谷雄,0,0.74112468957901
【（同二）】幽棲何事且營營，藥圃荒涼手自耕。溪水咽，嶺松驚。斷腸媒介是秋聲。,紀長谷雄,0,0.74112468957901
【（同三）】卜居山水息心機，不屑人間駁是非。扃澗戶，掩松扉，秋寒只納薜蘿衣。,紀長谷雄,0,0.74112468957901
【（同四）】空山幽靜水潺湲，獨臥雲中不限年。休世夢，斷塵緣，莓苔唯展坐禪筵。,紀長谷雄,0,0.74112468957901
【（同五）】登臨南北又東西，本自幽人不定棲。秋鹤老，暮猿啼，結交留宿舊青溪。,紀長谷雄,0,0.74112468957901
【（同六）】門前秋水復秋山，盡日蕭蕭眺望閑。人不到，路難攀，唯看隨例暮雲還。,紀長谷雄,0,0.74112468957901
【（同七）】吾家嶺外有江干，浪響松聲日夜寒。忘老至，計身安，乘閑空把一漁竿。,紀長谷雄,0,0.74112468957901
【（同八）】寂寞山家秋晚暉，門前紅葉掃人稀。甘長往，誓不歸，只聽泉聲枕上飛。,紀長谷雄,0,0.74112468957901
【九日侍宴、觀賜羣臣菊花、應製】一時辭俗入仙家，上藥先嘗嫩菊花。賜在帝恩含湛露，出從天意混流霞。分得玉蕊甘於蜜，抱得金精碎似沙。餌後始期年久視，擬教生路不知涯。,紀長谷雄,0,0.7411247491836548
【尋山人不遇】日落澗中松榭靜，風挑琴上葛絃鳴。家資只見栽花去，產業更知採藥行。,紀長谷雄,0,0.74112468957901
【草樹暗迎春】春生無跡漸從東，草樹相迎暗至中。向暖因緣唯媚景，尋陽媒介是柔風。庭增氣色晴沙綠，林變容輝宿雪紅。芳艶不知何處發，誰教計會一時通。,紀長谷雄,0,0.74112468957901
【與兒孫詩】六旬餘日少，三途苦時多。不義非吾富，兒孫莫奈何。,紀長谷雄,0,0.7411248087882996
【賦月】皎皎孤懸月，清光萬里過。映軒添粉壁，臨水起金波。魏鵲飛無止，吳牛喘幾多。落耀留不得，惆悵仰纖河。,紀長谷雄,0,0.74112468957901
【霽色明遠空】當頭漸送紅輪遠，極眼初迎翠漢高。魚愛景沈應出浦，鶴耽天靜不歸皋。光臨及我難逃影，昭晣加人欲析毫。虹破暮山殘色斂，雁過霜路旅行勞。,紀長谷雄,0,0.74112468957901
【秋思入寒松】每望衆芳隨日謝，更知孤節送年完。凄凄暗引繁心惱，瑟瑟還教亂緖攢。密葉拂時先動骨，疊枝驚處欲忘飧。聲添苦韻緣情和，響混清商任指彈。偕友老朋菸色聳，斷腸媒介曉風摶。懷虛古契霜中過，夢罷餘音枕上殘。近對顧疑傾蓋語，閑居誰厭卷簾看。應催怨粉金閨泣，定感征衣沙塞單。,紀長谷雄,0,0.74112468957901
【閑居樂秋水】風冷可憐虛有性，潦收還愛靜無心。他時垢慮程千里，晚日寒聲直萬金。,紀長谷雄,0,0.74112468957901
【花伴玉樓人】真僞未知投分裏，淺深唯混定交間。春風總領都難別，暮江相尋半不關。,紀長谷雄,0,0.7411247491836548
【殘雪伴寒梅】紅蕊乍悛鶯失宿，素毛相似鶴同胎。淹期曉月皆難辨，顧問春風半不裁。,紀長谷雄,0,0.74112468957901
【天淨識賓雁】銀漢浪晴橋不斷，紫微雲破陣初橫。尋聲得識多賓客，逐影相看幾弟兄。,紀長谷雄,0,0.7411247491836548
【山寒水石清】空通古眼秋潭底，更鑑年顏曉溜干。禪客欲洗心裏月，道家應洗手中丹。,紀長谷雄,0,0.74112468957901
【仙家春雨】養得自爲花父母，洗來寧辨藥君臣。,紀長谷雄,0,0.74112468957901
【夜陰歸房】空夜窓閑螢度後，深更軒白月明初。,紀長谷雄,0,0.74112468957901
【聽初蝉】歲去歲來聽不變，莫言秋後遂爲空。,紀長谷雄,0,0.74112468957901
【立秋後作】炎景剩殘衣尚重，晚涼潛到簟先知。,紀長谷雄,0,0.74112468957901
【觀鎮西府獻白鹿詩】暗遣食苹身色變，更値加草德風來。,紀長谷雄,0,0.74112468957901
【寒露凝霜】晨積瓦溝鴛變色，夜零華表鶴呑聲。,紀長谷雄,0,0.74112468957901
【秋山閑望】人菸一穗秋村僻，猿叫三聲曉峽深。,紀長谷雄,0,0.74112468957901
【王昭君】身化早爲胡朽骨，家留空作漢荒門。,紀長谷雄,0,0.7411247491836548
【菊散一叢金】廉士路中疑不拾，道家菸裏誤應燒。,紀長谷雄,0,0.7411247491836548
【春雨洗花顏】柳眼剪波春黛綠，桃顏流汗宿妝紅。,紀長谷雄,0,0.74112468957901
【鐘聲應夜霜】寒鳴自應三危結，暗落先知五夜清。,紀長谷雄,0,0.7411247491836548
【殘菊】那堪漸漸鐘聲暮，挑盡寒燈夜半花。,紀長谷雄,0,0.74112468957901
【商山四皓】曉洞貫窓斜月影，寒巖洗枕落泉音。,紀長谷雄,0,0.74112468957901
【失題】門出水膚春浪齧，路從溪口暮雲穿。,紀長谷雄,0,0.74112468957901
【花間訪春色】杏園曉望紅霞色，梅楥春和白雲妝。,紀長谷雄,0,0.74112468957901
【陶彭澤】心是盤桓身隱倫，自忘名字醉鄉人。歸來舟過三江月，出入門穿五柳春。園菊開時農產業，林禽狎處得交親。野亭客到醅初熟，莫怪忽忽脫葛巾。,三善清行,0,0.74112468957901
【□□□章無繼者□□晚□□□歸洛解纜之次、□□適寄一章、廻棹停舟、立次來韻】馬鬣孤墳在古原，村翁傳道昔埋尊。經霜荒徑飛蓬轉，欲暮悲風落葉翻。秋棘刺繁人絕跡，寒松枝老樹生孫。今朝寂奧空歸去，更哭趨庭誨不存。,三善清行,0,0.74112468957901
【仲春釋奠、聽講論語、賦有如明珠】聖教融通義入幽，更將光耀比隨侯。瑩來不是鯨精變，學得還如象罔求。誰覓漢濱尋潤岸，誰□壁水記圓流。手中愛翫心中映，豈類神驚眄喑投。,三善清行,0,0.74112468957901
【秋日陪左丞相城南水石亭、祝藏外史大夫七旬之秋、應教】鳴桐半燼遇知音，七十還悲雪鬢侵。計老自栽松百尺，校高平對嶺千尋。紫芝未變南山想，丹露猶凝北闕心。暮齒豈忘疎傳志，應縻相府篤恩深。,三善清行,0,0.74112468957901
【霽色明遠空】碧落凄清陰霭盡，金商蕭爽曉天高。窓中指點鴻賓塞，雲外占看鶴返皋。排霧樹遥纖似薺，繞郊河遠少於毫。如潭豈有波濤起，噵鏡終無拂拭勞。,三善清行,0,0.74112468957901
【殘雪伴寒松】館娃袖上攀餘霰，學士帷中聚落英。六出無香聞處怪，千條混色見時驚。,三善清行,0,0.7411246299743652
【菊散一叢金】酈縣村閭皆潤屋，陶家兒子不垂堂。,三善清行,0,0.74112468957901
【屋舍壞】向晚簾頭生白露，終宵牀底見青天。,三善清行,0,0.74112468957901
【內宴、賦何處春先到】柳眼新結絲額出，梅房欲析玉瑕成。,三善清行,0,0.74112468957901
【納涼】君畜風情炎處冷，我垂霜鬢夏中秋。,三善清行,0,0.7411246299743652
【元日賜宴】不醉爭辭溫樹下，建春門外雪埋春。,三善清行,0,0.74112468957901
【觀雲知隱】聚散隨身非出岫，低昂逐步豈由風。,三善清行,0,0.74112468957901
【猿叫峽】峽裏猿鳴悲又清，況聞薄暮第三聲。,三善清行,0,0.74112468957901
【釣漁翁】舉帆往返秋風送，轉棹東西夜月隨。,三善清行,0,0.74112468957901
【王昭君】身埋胡塞千重雪，眼盡巴山一點雲。,三善清行,0,0.74112468957901
【秋日陪左丞相城南水石亭、祝藏外史大夫七旬之秋、應教〈以下三首並見水石〉】相公何事會披雲，爲是吾師七十曛。水石亭邊相賀處，文章博士不如君。,藤原典範,0,0.74112468957901
【秋日陪左丞相城南水石亭、祝藏外史大夫七旬之秋、應教】大夫暮齒七旬在，招得池亭隔世喧。新對水泉誇悅目，更看松竹語形言。鶴飛雲舞誰堪伴，龜曳泥行未足論。何用君爲朝舊左，戴來丞相祝年恩。,高階茂範,0,0.74112468957901
【秋日陪左丞相城南水石亭、祝 家父外史七旬之秋、應教】賀來家父七旬秋，幸侍城南水石幽。祝著院中松與竹，貞心遥奉我君遊。,大蔵是明,0,0.74112468957901
【秋日陪左丞相城南水石亭、祝藏外史大夫七十之秋、應教二首】相國城南水石亭，七人羣祝七旬齡。何因幸得馴鳩杖，昔日緣於受一經。,三統理平,0,0.74112468957901
【其二】相逢尚齒約窮秋，勸引紅螺酒似流。一院羣居人七七，疑從天上斗星投。,三統理平,0,0.74112468957901
【霽色明遠空】察察卑聽呼早達，蒼蒼正色仰彌高。搖虛影接鴻飛處，碧落音通鶴唳皋。幾許羣臣呈露膽，都慮萬物照秋毫。應携鳳掖斜陽近，不用龍沙遠眺勞。,三統理平,0,0.74112468957901
【草木凝秋色】岸柳風高銷積翠，洲萍露渥缺凝丹。曛嵐洞裏疎花媚，晚漏籬根落葉攢。,三統理平,0,0.74112468957901
【殘雪伴寒梅】人臨更怪猶寒蕊，鳥踏還驚未暖枝。影混紅跗開次第，光凝白片綴參差。,三統理平,0,0.74112468957901
【寒雁識秋天】齒列子孫千里旅，看隨兄弟九秋方。陣迷早霧魚麗斷，書過高飆鳥篆狂。,三統理平,0,0.7411247491836548
【天清識賓雁】青靄盡時辭北土，絳蜺殘處客南中。聲懸碧落驚天斗，影點銀河亂暮虹。,三統理平,0,0.74112468957901
【禁中翫月】天山不辨何年雪，合浦應迷舊日珠。,三統理平,0,0.74112468957901
【秋日陪左丞相城南水石亭、祝藏外史大夫七旬之秋、應教二首】丞相南亭水石鮮，況當秋景惜暮年。顏華不改星霜改，世上多疑地上仙。,小野美材,0,0.74112468957901
【其二】大夫欲繼二疎蹤，珍重頹齡有壯容。座客皆爲門弟子，祝君長比歲寒松。,小野美材,0,0.74112468957901
【哭人】促齡良木其摧嘆，遺愛甘棠勿剪謠。,小野美材,0,0.74112468957901
【賦秋思】涼風寫得巖松韻，暮雨偸將瀧水聲。,小野美材,0,0.74112468957901
【秋日陪左丞相城南水石亭、祝藏外史大夫七旬之秋、應教二首】遵師崇禮詎登攀，臺耀尋來泗水間。柱下翻杯何祝著，手留白日與紅顏。,藤原春海,0,0.74112468957901
【其二】人生百歲七十稀，藏史無愆久遠期。從此計生多幾日，揚塵海底柏孫枝。,藤原春海,0,0.7411247491836548
【秋日陪左丞相城南水石亭、祝藏外史大夫七旬之秋、應教】丞相恩深洗水泉，賀君暮齒七旬天。官爲柱史應相祝，願遣籛鏗讓遠年。,橘澄清,0,0.74112468957901
【秋日陪左丞相城南水石亭、祝藏外史大夫七旬之秋、應教】水石秋深景象幽，華筵命飲許淹留。龜齡祝著藏家算，萬歲同供相國遊。,平有相,0,0.74112468957901
【秋日陪左丞相城南水石亭、祝藏外史大夫七十之秋、應教】爲祝衰年到七旬，城南水石洗無塵。幽深得地初開閣，醉臥經霜擬吐茵。青磴古來苔蘚老，白頭秋去浪花新。大夫幸忝師資舊，誰道恩波倍一身.,物部安興,0,0.74112468957901
【寒雁識秋天】客路風驅千萬里，弟兄雲斷兩三行。湖中聚處荻初白，洞裏聞時菊正黃。,物部安興,0,0.74112468957901
【首夏作】苔生石面輕衣短，荷出池心小蓋疎。,物部安興,0,0.74112468957901
【巡檢山野】菸生村巷遥知柳，雪積墻陰暗辨梅。,物部安興,0,0.74112468957901
【秋日陪左丞相城南水石亭、祝藏外史大夫七旬之秋、應教二首】幽閑水榭集文哉，尚齒先尊直筆纔。丞相優賢無舛意，七旬餘祝七旬盃。,大江千古,0,0.74112468957901
【其二】池亭寫照德星纏，上閣恩情豈不傳。傾蓋孤松陰尚茂，三更月映五更賢。,大江千古,0,0.74112468957901
【寒雁識秋天】翅拂金風音和樂，心驚弦月陣重行。無毫成字三江底，有信傳書萬里疆。,大江千古,0,0.74112468957901
【秋日陪左丞相城南水石亭、祝藏外史大夫七旬之秋、應教】暮齒無廻恩有殊，泉聲清裏惜柔榆。寄言池畔冬青樹，宜使貞心讓大夫。,紀淑光,0,0.74112468957901
【停盃看柳色】每憐嫋娜青腰媚，豈恨酕醄頳面遲。巡久柔條經雨後，飲慵細葉吐菸時。,紀淑光,0,0.74112468957901
【秋日陪左丞相城南水石亭、祝藏外史大夫七旬之秋、應教】祝著殷勤意奈何，大夫暮齒在懸車。可教綺季千般恥，何遣喬松一向奢。既往年流猶急水，將來算數是恆沙。陪丞相府祈難飽，酷恨烏輪漸擬斜。,笙笠夏蔭,0,0.74112468957901
【擣衣持贈隣】擣自金颸秋暮冷，催於素月夜來晴。色爭霜葉辭林色，聲混雲鴻出塞聲。,都在中,0,0.74112468957901
【春日閑居】山腰歸雁斜牽帶，水面斷虹未展巾。,都在中,0,0.74112468957901
【题遥嶺暮菸】夜鶴眠驚松月苦，曉鼯霏落峽菸寒。,都在中,0,0.74112468957901
【送裴大使歸】與君後會應難定，從此遥望北海風。,都在中,0,0.7411247491836548
【立秋作】夜深月桂孤輪影，秋淺風槐一葉聲。,都在中,0,0.7411246299743652
【失題】白雲似帶圍山腰，青苔如衣負巖背。,都在中,0,0.74112468957901
【對策及第後、伊州藏刺史、以新詩見賀、不勝恩賞、兼述鄙懷、次韻】窮途泣血幾兼秋，今日歡娯說盡不。仙桂一枝攀月裏，儒風四葉壓人頭。我心似脫重理苦，君賞勝封萬戶侯。魂若有靈應結草，遺孤繼絕豈無由〈豫昔蒙先君遺誡、中不廢家業、今自入都至揚庭、皆右相府之一、故敘報恩之意、以答本詩卒章〉。,菅原淳茂,0,0.74112468957901
【初逢渤海裴大使、有感吟】思古感今友道親，鴻臚館裏□餘塵。裴文籍後聞君久，菅禮部孤見我新。年齒再推同甲子，風情三賞舊佳辰〈往年賢父裴公以文籍少監、奉使入朝、豫先君時爲禮部侍郎、迎接殷勤、非唯先父之會友、兼有同年之好、記裴公重朝、自說我家有千里駒、蓋謂君焉、今豫與使公春秋偶合、賓館相逢、又三般禮同在仲夏、故云〉。兩家交態人皆賀，自愧纔名甚不倫。,菅原淳茂,0,0.74112468957901
【北堂漢書竟宴、詠史得高祖】高皇本是布衣人，大度終爲黼袞身。聖體被知求飲客，龍顏應受入夢神。竹冠時著飛天日，雲蓋暗隨避地辰。初自斬蛇符已顯，漫言逐鹿說寧真。讖呈氏族金刀舊，盟指河山鐵契新。八難從流謀楚國，三章解網撫秦民。關中約背功雖廢，垓下圍成業遂陳。十二□窮人尚憶，末孫九代繼餘塵。,菅原淳茂,0,0.74112468957901
【月影滿秋池】碧浪金波三五初，秋風會計似空虛。自疑荷葉凝霜早，人道蘆花過雨餘。岸白還迷松上鶴，潭融可算藻中魚。瑶池便是尋常號，此夜清明玉不如。,菅原淳茂,0,0.74112468957901
【菊潭水自香】寒瀨帶風薰更遠，夕陽燒浪氣還長。,菅原淳茂,0,0.74112468957901
【失題】悲盡河陽離父昔，樂餘仁壽侍臣今。,菅原淳茂,0,0.74112468957901
【玩庭前紅梅】洞深疑是仙方雪，水近應薰海岸香。,菅原淳茂,0,0.7411246299743652
【奉同羽林藤校尉侍中稽于山居之什】幽居卜築白雲間，爽籟清涼景象閑。數曲管絃侵砌水，一張屏障逼窓山。依行栽樹庭蕪暗，隨步穿苔石徑斑。勝境更嫌遊覽遍，恐貪寂靜不能還。,藤原諸蔭,0,0.7411247491836548
【晴添草樹光】欲吐蘭叢方隱映，半開梅樹且清新。遥看似薺唯生彩，卻望如袍不受塵。,藤原諸蔭,0,0.74112468957901
【山無隱詩】滿山潛隱感風聲，脫卻荷衣咸結纓。先擲草庵閑景域，共排蘭殿曉光城。周墻壁立猿空叫，聯洞門深鳥不驚。□□□□苔徑沒，登臨記得藥苗生。暗驅秋桂馳弘化，且織春蘿染泰平。濤鷺飛流琴韻古，長松無主蓋陰傾。何能狼藉貪幽獨，此是相隨謁聖明。遂罷棲遲禽獸處，應趨鳳闕爭先鳴。,藤原博文,0,0.74112468957901
【晴添草樹光】分張和暖雲披處，點著韶隨雨霽晨。花樹驕□隨父子，藥叢正色任君臣。,藤原博文,0,0.74112468957901
【停杯看柳色】將疎綠蟻親青眼，不厚紅螺薄翠眉。席上流霞風憚力，階前凝黛露添脂。,藤原博文,0,0.74112468957901
【晴添草樹光】蘭依媚景添青彩，柳待和風散麴塵。河畔容輝藍染出，林中紅紫日平均。,藤原有声,0,0.74112468957901
【花間訪春色】桃艶不言心更懶，梅脣先咲感偏頻。遷喬鳥作林頭□，趁色人猶樹下賢。,三善文江,0,0.7411247491836548
【停杯看柳色】忽愛黃梢經雨後，暫忘綠醑熱春期。瞻來不識當巡久，望裏空過欲飲時。,三善文江,0,0.74112468957901
【三日山居、同賦青溪即是家】野夫高意趣，雲臥幾回春。獨飲南山水，寧蹈北闕塵。青溪唯作宅，翠洞□爲隣。漢曲猶稱老，唐朝不要賓。俗人尋訪隔，禽鳥狎來親。自業何爲□，嚴陵瀨上綸。,高丘五常,0,0.74112468957901
【載酒訪幽人】黃蕊初開唯滿把，白衣乍到更浮觴。有時待得携難去，無算傾來醉欲狂。,高丘五常,0,0.7411247491836548
【天淨識賓鴻】數行成陣添嚴伏，羣輩差肩亞侍臣。候節遥過溟海曲，隨陽自屬帝王津。,高丘五常,0,0.74112468957901
【拜官後書懷】愚陋不論官好惡，唯歡名字入除書。,高丘五常,0,0.7411247491836548
【三月盡】林間縱有殘花在，留到明朝不是春。,藤原季方,0,0.74112468957901
【及第】今宵奉詔歡無極，建禮門前舞踏人。,宗岡秋津,0,0.7411247491836548
【山水有清音】四時懷不變，五夜感相侵。灑灑何時息，蕭蕭幾處沈。,源当方,0,0.74112468957901
【海水不揚波】浪收漁釣逸，雲霽蜃樓傾。,直幹王,0,0.74112468957901
【龍圖授義詩】三里誰在昔，穆穆宓義德。垂衣施化遠，刻木出震直。,多治敏範,0,0.74112468957901
【日月光華】夜魄清無損，朝曦靜不羣。扶柔晨上旭，芳桂霽飛薰。,藤原正時,0,0.74112468957901
【海水不揚波】滄海無波白，初知遇太平。金宮奔浪靜，玉闕亂濤晴。,藤原長顕,0,0.74112468957901
【海水不揚波】棹歌音自亮，舟宿夢長成。霽雪好無彩，臘雷寧有聲。,文室尚相,0,0.74112468957901
【（同）】浪華春豈發，潭月夜尤清。,文室尚相,0,0.74112468957901
【涇渭殊流】二流涇渭最靈奇，合注交通不是隨。共度二宮威浩蕩，同經三百色參差。,大和宗雄,0,0.7411247491836548
【涇渭殊流】涇渭分流不雜移，濁清誠知自然爲。洋洋已出朝那縣，浩浩能流鳥鼠垂。,島田唯上,0,0.74112468957901
【海水不揚波】唯望榮光色，誰聞怒浪聲。,吉野茂樹,0,0.74112468957901
【海水不揚波】卷錦波終滅，翻花浪不輕。,藤原蔭基,0,0.74112468957901
【黃門署尚書竟宴、各詠句、得野無遺賢】遍問千巖萬壑程，幽人咸出誰逃名。初趨槐路隨鵷列，更顧松門愧鶴情。蘿帳遠抛殘月色，雲扉遥别暮□聲。莫教秋桂偏嘲我，不屑移文□□成。,大江朝綱,0,0.74112468957901
【訪鄭處士山居】慕高趁到碧峯頭，便謁清顏述事由。心地早銷方寸火，鬢霜鎮帶數莖秋。馬迷紅葉□難去，人礙青蘿醉更留。身隱深山名不隱，相尋所以暫同遊。,大江朝綱,0,0.74112468957901
【山中自述】碧峯遁跡臥松楹，謝遣喧喧世上榮。龍尾舊行應斷夢，鶴頭新召不驚情。商山月落秋鬚白，穎水波揚左耳清。唯有池魚呼後至，各隨次第自知名。,大江朝綱,0,0.74112468957901
【山中感懷】傍無朋友室無妻，不奈生涯與世睽。曉峽蘿深猿一叫，暮林花落鳥先啼。五湖賣藥隨雲去，三徑橫琴待月携。枕上心閑歸夢斷，如何白首老青溪。,大江朝綱,0,0.74112468957901
【酬裴大使再賦程字遠被視之什】別後含毫意不平，滿篇總是憶皇城。廻頭遠拜堯雲影，戴眼遥瞻聖日明。詞苑花鮮抽旅思，詩流浪潔□深情。戀君欲趁夢中路，請問悠悠海驛程。,大江朝綱,0,0.7411247491836548
【奉和裴使主到松原後、讀豫鴻臚南門臨別口號、追見答和之什、次韻】一從分手指遼陽，妒使來賓斷雁行。得意何愁雲水隔，江湖深契在相忘。,大江朝綱,0,0.74112468957901
【奉酬裴大使、重依本韻、和臨别口號之作】曉鼓聲中出洛陽，還悲鵬鷃遠分行。思傾別酒倶和淚，未死應無一日忘。,大江朝綱,0,0.7411247491836548
【書懷呈渤海裴大使】菸浪雲山路幾重，十三年裏再相逢。虛聲我類羊公鶴，遠操君同馬岌龍。雖喜交情堅似石，更怜使節古於松。兩回入覲裴家事，饒趁芳塵步舊蹤。,大江朝綱,0,0.74112468957901
【和裴大使見酬之什、次韻】想彼菸霞閉數重，停盃還喜與君逢。夢中艶藻雖呑鳥，筆下彫雲不讓龍。底徹交斟秋岸水，蓋傾心指暮山松。江家昔有忘年契，莫怪鴻臚暫比蹤。,大江朝綱,0,0.7411247491836548
【重依蹤字、和裴大使見酬之什】黑溟淼淼樹重重，鼇抃應誇促膝逢。華表聲高先聽鶴，葛陂鱗化再看龍。遠排波母青山露，近對東王紫麓松。使範頻傳詩獨步，飛觴還祝後來蹤。,大江朝綱,0,0.74112468957901
【裴大使重押蹤字、見賜瓊章、不任諷詠、敢以酬答】忽望仙樓十二重，馬頭聯袂又遭逢〈今日使主並馬詣闕、故云〉。占雲難伴荀鳴鶴，摛藻多慙范彥龍。詞露瑩珠先點草，筆鋒淬劍本藏松。憐君累代遥輸信，竹帛應垂不朽蹤。,大江朝綱,0,0.74112468957901
【冬日於文章院懷舊招飲】翰林懷古遇樽盈，銀艾紛紛珮響清。緩引索郎心自動，閑携歡伯感先成。鶴歸舊里歌三曲，馬至新豐嘶一聲。想得今宵盃裏趣，依然難耐□□□。,大江朝綱,0,0.74112468957901
【仲春釋奠、聽講周易、同賦學校如林】成林何必木叢生，聖世先教教化明。枝葉豈因風雨密，本根猶自典墳萌。曉花半綻唯詩草，春鳥高歌是頌聲。更有儒門餘孽在，還慙暫忝茂纔名。,大江朝綱,0,0.74112468957901
【春日侍前鎮西都督大王、讀史記、應教】天孫思道幾疇咨，累葉儒林任在誰。欲問三千年鑑戒，迎來五百歲賢師。珠明成寶鑽堅處，青出於藍染學時。幸遇馳心尋馬史，執鞭還喜決狐疑。,大江朝綱,0,0.74112468957901
【漢書竟宴、詠史得揚雄】遠指清風滿綠編，尋來遺跡感何專。巫山舊宅孤雲細，蜀郡新門一子傳。賓客交遊耽旨酒，文章滋味□甘泉。階墀執戟秋霜重，天祿披書曉漏懸。生白室虛唯席月，草玄庭靜漫鋪菸。怜君三代官無徙，不用纔名聒八埏。,大江朝綱,0,0.74112468957901
【澄明重光一度及第、不勝欣喜、書詩相賀】幸遇明時恩不訾，併名拔萃兩家兒。人言窓雪將三葉，桂許門風各一枝。忽見撫駒嘶破櫪，更怡養筍透疎籬。老牛蹄□漏無用，舐犢歡餘淚似縻。,大江朝綱,0,0.7411247491836548
【賀菅秀纔獻策登科、不堪欣感、贈以長句】待詔初趨金馬門，道開還喜古風存。孫謀誰見三年面，祖業應驚四代魂。紅桂枝高分種久，青錢價躍買聲喧。求賢重訪先賢後，繼絕寧非聖主恩。,大江朝綱,0,0.7411247491836548
【餘近賀菅秀纔登科、不勝助喜、敢綴老爛、酬和之詞、韻高調奇、情感難抑、重以吟贈】東西雖異本同門〈豫祖父相公、天長年中、受業於君高祖京兆尹、承和之初、東西別曹、各自名家〉，累代通家道尚存。八斗纔多稱器量，九升情動惱夢魂。窓螢役了辭應退，梁燕惟新賀自喧。我已晚齡君始壯，忘年共契報朝恩。,大江朝綱,0,0.74112468957901
【注春賀藤秀纔寮試及第、花下命酌】口畔懸河涉漢深，春衫拭盞就花陰。外人傾耳猶添愛，況是堂中父母心。,大江朝綱,0,0.74112468957901
【贈筆呈裴大使】我家舊物任英風，分贈兼歡意欲通。縱不研精多置牖，猶勝伸指漫書空。毫含婁誕松菸綠，管染湘妃竹露紅。管染湘妃竹露紅，江淹枕上曉夢中。,大江朝綱,0,0.74112468957901
【渤海裴大使到越州後、見寄長句、欣感之至、押以本韻】王道如今喜一平，教君再入鳳凰城。朝天歸路秋雲遠，望闕高詞夜月明。江郡浪晴沈藻思，會稽山好稱風情。恩波化作滄溟水，莫怕孤帆萬里程。,大江朝綱,0,0.74112468957901
【奉寄諸文友之□□】自□□□□□□，□□□□溼葛巾。惜使□□□□□，□□□露易晞身。螢留□□□□字，燕遠菸巢戀主人。他日哭君應淚盡，況當秋月照心辰。,大江朝綱,0,0.74112468957901
【王昭君】翠黛紅顏錦繡妝，泣尋沙塞出家鄉。邊風吹斷秋心緖，隴水流添夜淚行。胡角一聲霜後夢，漢宮萬里月前腸。昭君若贈黃金賂，定是終身奉帝王。,大江朝綱,0,0.74112468957901
【山居秋晚】雖愁夕霧埋人枕，猶愛朝雲出馬鞍。含雨嶺松天更霽，燒秋林葉火還寒。,大江朝綱,0,0.74112468957901
【晴添草樹光】光繞林園增氣色，更過藥圃飾君臣。蘭牙漸染初年紫，柳眼還消舊日菸。,大江朝綱,0,0.74112468957901
【花間訪春色】入枝認處頻逢蝶，攀萼尋時又伴鶯。梅喜素心隨見發，柳怜青眼待人驚。,大江朝綱,0,0.74112468957901
【木葉有秋聲】疑殺霽留巖戶雨，憐來嵐落洞庭瀾。聲教遠客廻腸斷，響入高窓怨夢殘。,大江朝綱,0,0.74112468957901
【草木凝秋色】露草月侵蛬怨苦，菸枝嵐引鳥棲難。荻花漫亂三秋雪，桂葉偸燒九葉丹。,大江朝綱,0,0.74112468957901
【花氣染春風】斜扇栴檀燒曉浪，高吹百和染春風。漫巡繡戶殊添艶，更拂珠簾幾播芬。,大江朝綱,0,0.74112468957901
【花錦不須機】風咲淮南宮樣古，露思塞北雁行新。枝繁更動鳴梭響，葩亂猶飛弄杼塵。雙鳳晴天將慰翅，交龍雨後欲霑鱗。寧忘榮辱長迷主，恐眩喬華暫忘真。爛漫樹岐鶯似富，展張林上蝶非貧。濯成豈向蜀江浪，買得誰尋商客津。,大江朝綱,0,0.74112468957901
【春色伴花來】潛契風和尋色到，兼期日暖趁香來。門前合眼先逢柳，嶺上同心未若梅。,大江朝綱,0,0.7411247491836548
【停盃看柳色】合眼殆忘呼四字，對眉誰覺唱三遲。醉應來樂回眸處，怨欲除憂入破時〈有柳花怨曲、故云〉。,大江朝綱,0,0.7411247491836548
【寒雁識秋天】高列紫微初結陣，斜橫銀漢忽成行。覺來古洞幽人夢，斷盡寒閨思婦腸。,大江朝綱,0,0.74112468957901
【叢香近菊籬】如入牛頭秋霧岫，似尋雀卵曉爐傍。匂襟洛媛出波色，染夢吳娃專夜妝。,大江朝綱,0,0.74112468957901
【春日山居】古洞春來對碧灣，茶菸日暮與雲閑。山成向背斜陽裏，水似廻流迅瀨間。草色雪晴初布護，鳥聲露暖漸綿蠻。誰知圯上獨遊客，疑是留侯授履還。,大江朝綱,0,0.74112468957901
【樓上追涼】煩熱蒸人不異炊，登樓快被遠風吹。凜然還有衣裘想，安用袁宏一扇爲。,大江朝綱,0,0.74112468957901
【林塘避暑】人林斗藪滿襟埃，看取香蓮照水開。池上交朋唯對鶴，樹間鋪設不如苔。境閑客熱辭身去，葉密松風拂面來。何必古時河朔飲，殘盃更被晚蝉催。,大江朝綱,0,0.74112468957901
【七夕代牛女】獨坐青樓漏漸深，支頤想像曉來心。風從咋夜聲彌怨，露及明朝淚不禁。,大江朝綱,0,0.74112468957901
【問春】山吐雲晴樹競妝，高低無處不添光。再三請問得知否，何故猶殘鬢上霜。,大江朝綱,0,0.7411247491836548
【尋春花】見說林花處處開，晨興並馬共尋來。青絲縿出陶門柳，白玉裝成庾嶺梅。香迸宜張雙袖受，葩匂偸折一枝廻。翻嫌春鳥欺遊客，空勸提壺不勸盃。,大江朝綱,0,0.74112468957901
【惜殘春】艶陽盡處幾相思，招客迎僧欲展眉。春入林歸猶晦跡，老尋人到詎成期。落花狼藉風狂後，啼鳥龍鍾雨打時。樹欲枝空鶯也老，此情須附一篇詩。,大江朝綱,0,0.74112468957901
【書齋獨居】山齋蓄韻對澄江，應是洪鍾獨待撞。但有閑雲歸澗戶，更無俗客到松窓。崔儦入室書千卷，范岫辭官第一雙。欲仕菸霞□嘲我，莫言懷寶也迷邦。,大江朝綱,0,0.7411247491836548
【送僧歸山】一自方袍振錫行，別師還媿六塵情。雖觀秋月波中影，未遁春花夢裏名。谷靜纔聞山鳥語，棧危斜踏峽猿聲。夜深莫歎迷歸路，定有霜鍾度嶺鳴。,大江朝綱,0,0.74112468957901
【題洞庭湖】沙頭刻印鷗遊處，水底模書雁度時。,大江朝綱,0,0.7411246299743652
【老命婦詩】欲充今日新饑爨，泣賣先朝舊賜箏。,大江朝綱,0,0.74112468957901
【紅梅花下、應太上天皇製】近臨十二因緣水，多勝三千世界花。,大江朝綱,0,0.7411247491836548
【賦置酒如淮】欲識滔滔流出處，南陽平氏是清源。,大江朝綱,0,0.74112468957901
【花開年暮】急於流水無廻浪，去似奔車幾轉輪。,大江朝綱,0,0.74112468957901
【述懷】自慙楊震齡空暮，妻咲張儀舌尚存。,大江朝綱,0,0.74112468957901
【豐樂宮舞姫】若非宋玉家邊女，疑是襄王夢裏人。,大江朝綱,0,0.7411247491836548
【近曾與橘纔子、相遇山寺、清談間發、或言詩章、或論釋教、兩道兼通、一不可及、豫不堪欣感、同載歸家、嘉天爵之有餘、歎人位之未備、聊題長句、敘其所由】□行纔名獨有君，清談一接我非羣。陶元亮出能詩句，無垢稱生長法文。貞節寒含松立雪，高情孤聳鶴棲雲。青衿未改携黃卷，大器晚成是舊聞。,源英明,0,0.74112468957901
【橘纔子見酬拙詩、以本韻答謝】恨我多年未遇君，山頭一旦適成羣。知音如舊初傾蓋，會友無期只以文。膠漆交情斟淡水，瓊瑶麗句遏青雲。相携欲結林泉計，塵網諠譁不足聞。,源英明,0,0.74112468957901
【橘纔子重見寄、初二篇歎餘之沈滯、後一章褒餘之詩章、褒歎之間、五綴本韻】日尋筆硯甚慙君，珠玉頻聯瓦礰羣。兵略素無猶拙武，儒書曾學適飛文。應驚謝氏生安石，自識楊家有子雲。比校纔名程百里，褒詞還恐外人聞。,源英明,0,0.74112468957901
【橘纔子以豫爲失時、贈答之中、屡有此句、餘乃不然、故述來由、復次本韻】抽身也昔侍堯君，便是當初鸞鶴羣。晨入紫微傳鳳詔，曉趨青瑣戴星文。竹悲湘浦空留淚，龍怨鼎湖遂隔雲。時去時來非不識，吾教如己一言聞。,源英明,0,0.7411247491836548
【重次羣字】賦玄吟興不如君，賈馬後身元白羣。過自毛公三百首，貴於老氏五千文。空門何必師羅漢，證地終知至法雲。少有書生通法教，疑逢十六會中聞。,源英明,0,0.74112468957901
【重賦文字】園葵有信向東君，鲍叔知吾不棄羣。金甲空懸依偃武，槐林獨茂爲修文。閑人多暇宜吟月，纔子何年欲踏雲。苦學寧如奢不學，冬冰莫使夏蟲聞。,源英明,0,0.74112468957901
【復賦雲字】鍊藥有臣又有君，君臣和合拔痾羣。蓬壺未得求仙棹，紫府難窺種玉文。心只辭塵行樂水，身何舐臼上飛雲。吟詩便是長生計，不信應尋元白聞。,源英明,0,0.74112468957901
【復賦聞字】忠臣在下仰明君，何必追從遁世羣。商嶺梳霜煩角綺，北山擺月見移文。彈冠有別孤巖水，拋杖無留古洞雲。爭勸愚駑朝右立，表祥奏瑞耳根聞。,源英明,0,0.74112468957901
【重寄】君知我意我知君，宿業因緣遇好羣。念念歸依觀自在，生生親近釋迦文。榮名皆是波中沫，富貴寧非霽後雲。此事誰人能憶得，橘卿多見又多聞。,源英明,0,0.7411247491836548
【又賦】栽竹多年對此君，含情想像七賢羣。劉伶常有紅顏色，阮籍應無白眼文。心是方圓隨器水，身唯來去觸巖雲。非趨名利宜多取，名是實賓稽古聞。,源英明,0,0.74112468957901
【見二毛】吾年三十五，未覺形體衰。今朝懸明鏡，照見二毛姿。疑鏡猶未信，拭目重求髭。可憐銀鑷下，拔得數莖絲。臨秋多愁緖，至此又重悲。悲止思事理，事理信可知。十六位四品，十七職拾遺。延長休明代，久趨白玉墀。承平無事曆，數採警衛旗。忝入□室籍，宮位得相持。顏回周賢者，未至三十期。潘嶽晉名士，早著秋興詞。彼皆少於我，可喜始見遲。,源英明,0,0.74112468957901
【花開如散錦】花飛如錦幾濃妝，織去春風未疊箱。始識春風機上巧，非唯織色織芬芳。,源英明,0,0.7411246299743652
【春雨洗花顏】春雨何因細腳頻，爲過花面洗紅塵〈見作文大體、○第二聯失傳〉。寫得楊妃湯後面，模成任氏汗來脣〈見新朗詠〉。花情若聽五微海，莫待妖姿忌祈人〈見作文大體〉。,源英明,0,0.74112468957901
【秋色颯然新】露滴蘭叢寒玉白，風銜松葉雅琴清。未嫌竹簟迎宵冷，漸覺蕉衣向曉輕。,源英明,0,0.74112468957901
【停杯看柳色】望菸未及開紅面，嫌醉閑能記翠眉。竹葉十分斟尚滿，麴塵一色飽無期。,源英明,0,0.74112468957901
【秋菊有佳色】歌娘掩咲慙嬌靨，舞妓含妝謝粉顏。露蕊轉低寒玉潤，風枝輕動曉星斑。,源英明,0,0.74112468957901
【夏日閑避暑，】池冷水無三伏夏，松高風有一聲秋。,源英明,0,0.7411245703697205
【逢醍醐一條寺僧正】野寺防僧歸带月，芳林携客醉眠花。,源英明,0,0.7411247491836548
【美人眉似月】數行暗淚孤雲外，一點愁眉落月邊。,源英明,0,0.74112468957901
【紫藤霞染池】漢帝雲膚凝岸額，齊桓衣色洗波聲。,源英明,0,0.7411247491836548
【翫庭前紅梅】不唯我愛人來愛，一片紅妝直萬金。,源英明,0,0.74112468957901
【落葉水初紅】瑠璃色變難籠月，纐纈花寒被織風。,源英明,0,0.74112468957901
【山寺作】昨日開來今落去，因花多覺世無常。,源英明,0,0.7411247491836548
【林池晚望】青草湖圖波寫得，白蘋洲樣岸相傳。,源英明,0,0.74112468957901
【河原院釣臺避暑】今來忝避人間暑，此處仙皇昔待風。,源英明,0,0.74112468957901
【失題】蒲葉露低漁父溼，稻花風起釣絲飛。,源英明,0,0.74112468957901
【天寒隴水急】泉飛輕激□巖曉，浪鬧寒含古岸秋。,源英明,0,0.74112468957901
【右親衛源亞將軍忝見賜新詩、不勝再拜、敢獻鄙懷】松桂晚陰一遇君，誰言鵠燕不同羣。感吟池上白蘋句，泣染箱中綠竹文〈近會將軍有河原院池亭之詩、詩中有青草湖圖波寫得、白蘋洲樣岸相傳之句、餘奉拜之次、一聞此句、感懷交至、涕泣漣如、故云〉。豹變暫藏南嶺霧，鹏搏空失北溟雲。爲君更詠柏舟什，莫使凡流俗客聞。,橘在列,0,0.74112468957901
【繼奉和右親衛源亞將見酬之詩】儒書將鉞共傳君，況是篇章別絕羣。每見天然詞自妙，便知地未墜斯文。林中木秀先摧吹，嶺上月明更遇雲。客占山居相從去，泉聲松響飽應聞。,橘在列,0,0.74112468957901
【源亞將軍、頻投瓊章、絕妙奇珍、無比於世、餘不顧庸虛、敢戲拙和、而餘興未盡、感吟更催、冰霜在口、黼黻照目、不堪情感、重綴蕪詞】應是以纔天縱君，二班二陸豈同羣。還將楊土兼金價，欲買崑山片玉文。陳孔章詞空愈病，馬相如賦只凌雲。誰知亞將詩奇絕，鬼感神怜鳥獸聞。,橘在列,0,0.7411247491836548
【源亞將軍或躍在淵、唱和之間、餘常歎之、而亞將獨秉謙虛之志、動陳止足之詞、因綴本韻、敢獻鄙懷】滿朝有識盡悲君，無識人言自備羣。莫謝放聲歌鳳德，猶怜累足履龜文。身留細柳孤營月，淚洒蒼梧一片雲。不耐廻頭思往事，先皇綸旨耳中聞。,橘在列,0,0.74112468957901
【重奉和】墻東避世似王君，欲逐浮圖羅什羣。素業三千人外學，玄談八萬藏中文。王充因命還論凍，摩詰將身更喩雲。不二法門皆話盡，應超獨學與聲聞。,橘在列,0,0.7411247491836548
【重押聞字】□殊桂父與第君，伊洛逍遥自出羣。□後蓮花先展偈，興來竹簡更排文。西方欲踏瑠璃地，上界應看碼碯雲。空有道中中道理，不憂夕死爲朝聞。,橘在列,0,0.7411247491836548
【復賦文字】一自漢宮辭聖君，晦蹤欲逐隱淪羣。伯鸞久抱山中志，高鳳猶看雨裏文。披草飲來顏巷水，採薇搜盡首陽雲。寄言巖戶寒蝉響，應異槐林昔日聞。,橘在列,0,0.74112468957901
【復賦羣字】□與凡庸共事君，但怜野鶴在雞羣。閑來時酌樽中酒，衙退暫抛案上文。報枕曉聲伊水浪，入簾晴色華山雲。雖懷塵土和光意，韶樂應慵處處聞。,橘在列,0,0.74112468957901
【重赋雲字】晚歲堯朝未識君，尚將元凱久倶羣。已殊呂望匡周武，應似賈生遇漢文。座右舊銘猶暗字，窓中遠岫半聯雲。失時欲逐閑居志，世上浮榮如不聞。,橘在列,0,0.74112468957901
【又】昭君古恨出於君，應惜遥交左衽羣。蝉鬢不收風櫛色，雁書欲寄淚添文。行行相送漢宮月，去去猶深沙漠雲。馬上琵琶無限曲，胡兒掩泣不堪聞。,橘在列,0,0.7411247491836548
【又】昔時魏有信陵君，令譽長聯四子羣。欲救平原獸穴厄，分偸晉鄙虎符文。三秦敗將歸關月，六國縱軍結陣雲。漢帝慕名今守冢，賢能應是古今聞。,橘在列,0,0.74112468957901
【又】水石菸霞一屬君，家資疎薄業殊羣。停盃暫讀思玄賦，欹枕長吟招隱文。風後松篁聽似雨，塵中冠蓋望如雲。雖留朝市同林麓，深巷車聲漸不聞。,橘在列,0,0.74112468957901
【餘咋日奉和安纔子書懷之詩、餘興未盡、重贈拙詞、纔子高和、拂曉入手、不堪感吟、以和之、次韻】須臾不可寸心遷，懷到林泉養浩然。高鳳讀書逢雨日，梁鴻晦跡入雲年。溪風吹木搖秋思，山月穿窓訪夜禪。早晚共尋商嶺去，去時宜詠採薇篇。,橘在列,0,0.74112468957901
【北堂漢書竟宴、各詠史得淮南王劉安】問道鍊黃上翠微，也會懷帙弄琴徽。形骸乍飽朝霞氣，齒髮長留日月輝。犬繞雲中紅桂吠，雞依天上白榆飛。步虛唱了君知否，故國秋風露溼衣。,橘在列,0,0.74112468957901
【秋夜感懷、敬獻左親衛藤員外將軍】夜深雲翳盡，秋月懸清虛。金波浮戶牖，銀漢映溝渠。影漏疎梧桐，色照衰芙蕖。愁人冷不睡，中夜起躊躇。躊躇明月下，明月獨照餘。顧影步庭院，踏輝立階除。清光滿懷袖，白露霑衣裾。對月仰惆悵，惆悵意何如。吾是北堂士，十歲始讀書。讀書業未成，于茲三十餘。遲遲空手歸，歸去臥吾廬。家貧親知少，身賤故人疎。唯有長安月，夜夜訪閑居。,橘在列,0,0.74112468957901
【離合時和季豐詩】明王施化瑞照然，月照階蓂水醴泉。侍衛官抛霜戟鋭，人臣節伴雪松堅。種來玉露仙庭側，重得威鳳夷洛邊。釦砌丹墀離俗地，金章紫綬滿朝賢。稼猶鄭白源應沃，家是陶朱業各傳。阡靡稻花千畝遠，阜橫麥穗兩岐聯。典謨好頌堯義德，八百誰聞太誓篇。短羽潛鱗無不載，矢陳仁政總如天。,橘在列,0,0.74112468957901
【廻文詩】寒露曉霑葉，晚風涼動枝。殘聲蝉嘒嘒，列影雁離離。蘭色紅添砌，菊花黃滿籬。團團月聳嶺，皎皎水澄池。,橘在列,0,0.74112468957901
【雲中辨江樹】堤柳混帷黃易辨，岸松交蓋綠難分。橫時遠破千里翠，斷處遥呈一點文。,橘在列,0,0.74112468957901
【雲間別路長】太華晚陰行不盡，蒼梧春色望無窮。帆迷嶮浪聯天處，徑暗懸峯礙□中。,橘在列,0,0.74112468957901
【三月盡】留春不用關城固，花落隨風鳥入雲。,橘在列,0,0.74112468957901
【冬夜獨起】年光自向燈前盡，客思唯從枕上生。,橘在列,0,0.7411246299743652
【題雪】班女閨中秋扇色，楚王臺上夜琴聲。,橘在列,0,0.74112468957901
【早春冰雪消】冰消漢主應疑霸，雪盡梁王不召枚。,橘在列,0,0.74112468957901
【早春】巖松雪宿諳山北，岸草菸濃識水東。,橘在列,0,0.74112468957901
【冬至】夜衣漸識千山雪，曉硯初諳四海雲。,橘在列,0,0.74112468957901
【庭前女郎花】一叢百朶入秋發，黃色花中無比方。,橘在列,0,0.74112468957901
【林池】細浪沙來填鷺跡，喬枝日落入蝉聲。,橘在列,0,0.74112468957901
【唳雲胡雁遠】唳雲胡雁向衡陽，漸滅遥天不辨行。遮月色濃嘶杳杳，破風膚薄叫蒼蒼。聲寒思婦閨中淚，聽暗征人隴外腸。寥廓路開銀漢遠，高羽何必獨鸞凰。,大江維時,0,0.74112468957901
【林開霧半收】林開物色遇清秋，曉後方知霧半收。紅葉猶應迷隱見，綠蘿不得辨疎稠。鳥啼未露垂雲影，鶴宿纔分戴雪頭。若有商風吹掃卻，成行樹木足回眸。,大江維時,0,0.74112468957901
【秋聲脆管絃】自有素商爽氣驚，管絃清脆耳先傾。汶陽篁篠遥分韻，巴峽流泉近報聲。銀管吹時鸞發響，玉徽彈處鳳和鳴。感成一曲羌人怨，夢斷三更叔夜情。孤竹當脣秋月落，孫桐應指曉風輕。蕭辰合奏倶寥亮，寶器宜傳萬代名。,大江維時,0,0.74112468957901
【停盃看柳色】巡留細葉含菸處，酌罷柔條過雨時。蘸甲未傾蓮子綠，染心空繫麴塵絲。,大江維時,0,0.74112468957901
【叢香近菊籬】酈水千程誰赴氣，仙家十步好尋香。匂風自混薰籬近，染月退迷玉桂芳。,大江維時,0,0.74112468957901
【月影延秋池、江相公亭】誰知秋夕爲情盛，三五晴天徹夜遊。,大江維時,0,0.74112468957901
【夏日閑居、詠庭前三物·松】庭松颯颯也亭亭，送夜聲籠好雨星。雙鶴白，一牛青，清風今被幾人聽。,源順,0,0.74112468957901
【竹】貫霜侵雪竹能勝，又引菸輕與月澄。菸葉冷，月華凝，好招嵆阮古時朋。,源順,0,0.74112468957901
【苔】樹下清涼苔自繁，雖當赤日似黃昏。含松影，封竹根，此地猶應勝洞門。,源順,0,0.7411247491836548
【字訓詩】周禾致瑞稠，人壽與仙儔。加馬馳高駕，求衣擁善裘。夏香蓮綻馥，秋木葉落楸。官舍飽門館，三刀幾九州。,源順,0,0.74112468957901
【詠女郎花】花色如蒸粟，俗呼爲女郎。聞名試欲契偕老，恐惡衰翁首似霜。,源順,0,0.74112468957901
【無尾牛歌】我有一牛尾已缺，人人嘲爲無尾牛。本是野犢被狼嚙，免彼狼口實有由。英靈疑是松精化，肥大曾非菓下流。雖無一尾有五德，請我一一叩角謳。初食弱草糞共分，時不放以尾污輈。入園縱逢園夫怒，不可結著死牛頭。又入曠野羣牛中，牧童遠知不尋求。黑牛背上白毛點，右賢驗之遂得偸。君若擒奸兼督盜，何必以毛告定州。短尾猶爲長久驗，盜者終須爲繫囚。家家兒女走車出，遠向山寺近市樓。或投暮歸或隔夜，牛疲輪刓主人愁。我牛無尾人不借，人皆雖嘲我無憂。無尾無尾汝聽取，我未以汝耕田疇。又不東西爲僦載，一僦載之賃無收。我心不是偏愛汝，家貧自忘農商謀。臨老居官官俸薄，一兩僮僕不肯留。草青春不乘肥馬，雪白冬嫌擁善裘。纔得駕汝何忘苦，無尾無尾汝知不。明時用忠不用留，所以風典夜暫休。愚忠若遇糠豆擔，數年汝功必將酬。,源順,0,0.7411247491836548
【病中聞羽林藤將軍題夜行舍人鳥養有三之絕句、兼見藤播州橘貝外源進士等奉和之古調、一讀感一歎、繼以狂歌】夜行翁，夜夜警火舊府中〈謂天祿并相舊府也〉，呼日火危彼誰何。翁安不忘危，似智多是信臻，能禁奸邪感鬼神。梁上公慙長晦跡，宋無忌慎不揚塵。鳥養鳥養是汝姓，好以鳥養屬羽林。羽林將軍仁義廣，見老見貧憐皆深。有三有三時乃名，宜改有三爲無貳。無貳誠知僕節厚，仕國仕家勤寧異。汝僕一家功已顯，我臣三代志未攄。昔自天曆至康和，再直祕閣撰御書。抄寫年積眼早暗，桑榆景傾病彌忙。兩腳枯細踞牀行，雙鬢變衰臨鏡霜。大都一年三四度，元年不纏於霧露。霧露晴少適晴日，腳不輕便常蹇步。卿相門前趨切絕，賓友席上交難結。野亭花簇雪，我行欲折不能折。山窓鳥喧雲，我行欲聞不能聞。惟寂惟突春空過，獨愁獨歎夏獨臥。人皆去作常構病，世未悲爲慭存命。有三何功被君憐，只在高聲夜不眠。我昔奉公忘寢食，何無天憐及暮年。大陽難照覆瓫下，願君雲上爲奏傳。天曆舊臣沈下位，欲浮舜德海無邊。,源順,0,0.7411247491836548
【高鳳刺貴賤之同交歌】高鳳高鳳，彼誰人子。正六位下孫，從七位上子。待年官於志摩國，期月俸於內膳司。口是木訥，天鼓之聲頻鳴。纔是土偶，地望之胤最卑。訪其帶於腰間，則出雲石老。尋其韈於足下，亦信濃布穿。初參職人所之朝，布袴招貴。偸過帶刀陣之夕，烏帽取嘲。昔有高鳳，讀書博賢士之名。今有高鳳，障文注愚老之字，高鳳高鳳名異，昔賢人今愚哉。何宣壁上張文，四十人不足言不足嘲，共恥白物之入青雲,源順,0,0.74112468957901
【五嘆吟五首】一隔嚴容十有年，又無親戚可哀憐。單貧久被蓬門閉，示誡多教竹簡編。聲是不傳歌白雪，德猶難報仰青天。立名終孝深聞得，成業爭爲拜慕邊。,源順,0,0.7411247491836548
【（同二）】不可斯須母不存，悲哉早別老衡門。寧尋八里江聲遠，只望孤墳草色繁。年少昔思懷橘志，痛深今戀折葼恩。堂中縱有秋風冷，更爲誰人使席溫。,源順,0,0.7411247491836548
【（同三）】天臺山上身遄沒，落淚唯聞雅譽殘。午後松花隨日曝，三衣薜葉與風寒。寫瓶辨智獨知易，破衣方便□不難。豈計香菸相伴去，結愁長混行雲端。,源順,0,0.7411247491836548
【（同四）】阿兄抛我不相倶，分在江州東北隅。淪落忘歸寧孝道，浮遊得所幾平湖。携將曉浪孤舟子，染著秋風一箸鱸。自去年來書信絕，聯枝何日問榮枯。,源順,0,0.7411247491836548
【（同五）】葉物蕭蕭蟲啷啷，初知悲感與秋深。偸光未倦穿東壁，移晷何嫌接子襟。枕上雙行霜夜淚，窓前一道水寒□。□□酸鼻誰應覺，獨自吟斯五嘆吟。,源順,0,0.74112468957901
【夏日陪右親衛源將軍、初讀論語、各分一字】將軍始讀宣尼訓，劍是左提書右携。幸遇君兼文武道，慙臨員外吏途迷。,源順,0,0.7411247491836548
【秋光變山水】秋光變處望中尋，山水蒼蒼景氣深。菸暗半殘鑪岫黛，月明斜入鏡湖心。隨風落葉含蕭瑟，濺石飛泉弄雅琴。欲愛風流新趣去，君恩未報不抽簪。,源順,0,0.74112468957901
【蛬聲入夜催】蛬聲切切夜漫漫，欹枕還忘玉漏闌。不奈蟪蛄喧岸柳，可憐絡緯織庭蘭。叢邊怨遠風聞暗，壁底吟幽月色寒。傾耳誰無秋興動，昔鳴軒屏感潘安。,源順,0,0.74112468957901
【松江落葉波】吳松江上碧波中，落葉浮來木漸空。戲藻鱸魚鱗欲變，浴流鷗鳥影難通。斜驅水面嵐聲錦，迥度潭心雨跡紅。借問蘇州漁釣客，其如秋半洞庭風。,源順,0,0.74112468957901
【詠白】銀河澄明素秋天，又見林園白露圓。毛寶龜歸寒浪底，王弘使立晚花前。蘆洲月色隨潮滿，蔥嶺雲膚與雪聯。霜鶴沙鷗皆可愛，唯嫌年鬢漸皤然。,源順,0,0.74112468957901
【詠遊女】家夾江河南北岸，心通上下往來船。和琴緩調臨潭月，唐櫓高推入水菸。,源順,0,0.74112468957901
【霜天聞夜鶴】叫漢遥驚孤枕夢，和風漫入五絃彈。蘭巖月冷聲彌亮，蕙帳雲寒怨幾殘。,源順,0,0.74112468957901
【歲寒知松貞】難凋柏伴迎冬茂，易落楓慙送年森。十八公榮霜後顯，一千年色雪中深。,源順,0,0.74112468957901
【月光疑夜雪】當砌無蹤東郭履，過橋有意子猷舟。皚皚豈爲寒風積，皎皎唯緣夜景流。,源順,0,0.74112468957901
【尋花傍水行】初訪開敷何澗口，漸憐交映此潭心。紅妝簇火汀風煖，素影穿波底雪深。,源順,0,0.7411246299743652
【偶得幽閑境】竈冷午茶菸細處，窓深西竹日斜間。微微誦有僧行道，緩緩眠無鶴往還。,源順,0,0.74112468957901
【掬水皆花氣】盥嗽自然文君伴，清氛其奈武陵何。薰拳底動纖纖月，染指流分漾漾波。,源順,0,0.74112468957901
【花繁鳥度遲】葩礙有煩翻羽翼，蕊稠無處振毛衣。空巢早晚穿霞到，芳樹前頭□日飛。,源順,0,0.74112468957901
【風輕花落遲】力微窓下葩纔動，氣緩林間雪尚長。每扇唯看添粉色，隨吹詎踏壓沙光。,源順,0,0.74112468957901
【對雨戀月】雲稠尚望清光透，水暗難忘素影生。楊貴妃歸唐帝思，李夫人去漢皇情。,源順,0,0.74112468957901
【梅近香入窓】半染秋毫浮硯水，斜薰春砌入珠簾。偏憐隔紙風聲馥，遂愛穿紗月色兼。,源順,0,0.74112468957901
【花裏寄春情】如隨釀蜜遊蜂入，似與合葩好鳥棲。寧憶雨晴鋤綠草，都忘波暖釣幽溪。,源順,0,0.74112468957901
【深春好】劉白若知今日好，應言此處不言何。,源順,0,0.74112468957901
【山榴艶似火】夜遊人欲尋來把，寒食家應折得驚。,源順,0,0.74112468957901
【山寺九月盡】頭目縱隨禪客乞，以秋施與太應難。,源順,0,0.74112468957901
【夏日遊般若寺】觀空淨侶心懸月，送老高僧首剃霜。,源順,0,0.74112468957901
【紫藤花下作】紫茸偏奪朱衣色，應是花心忘憲臺。,源順,0,0.74112468957901
【今春又有春】風暖訝菸重卷翠，月明洛水再沈珠。,源順,0,0.74112468957901
【愛火還憐雪】遠憐珠砌銀華亂，近愛黃家獸炭馴。,源順,0,0.74112468957901
【落葉泛寒流】潭色變來秋月後，浪文燒盡暮菸中。,源順,0,0.74112468957901
【賀黃門君】鳳掖君誇溫樹露，龍門我泣浪花春。,源順,0,0.74112468957901
【葉下風枝疎】寒猿抱木唯携月，暮鳥歸林不宿紅。,源順,0,0.74112468957901
【北堂漢書、詠史得李廣】班史將軍誰最良，隴西李廣甚強梁。抱兒直過邊沙去，誤虎還教臥石傷。五十年來持漢節，三千里外老胡霜。終身好忝君王命，不恥朝家與朔方。,源訪,0,0.74112468957901
【仲春釋奠、毛詩講後、賦詩者志之所之】在心爲志發爲詩，詩句何非志所之。意緖亂來誰得解，毫端書出不相欺。凱風吹送酬恩日，湛露流傳頌德時。玄化悠悠清慮樂，詠聲自作治安詞。,菅原雅規,0,0.74112468957901
【花錦不須機】窠窠濃色露霑暖，札札機聲風扇新。出自天爲何滿匣，織非婦力自無塵。幅成豈合煩紅袖，林靜猶如洗紫鱗。梭是斜陽寧數動，絲應亂雨遂非真。漫逢杏艶奢家富，暫望桃顏忘牖貧。未辨快開仙洞浦，誤言深濯蜀江津。,菅原雅規,0,0.74112468957901
【花裏寄春情】襟染養妝濃淡露，魂尋傳氣往來風。屬心更妬歌鶯翅，回眼應遮舞蝶夢。,菅原雅規,0,0.74112468957901
【早泣秋尚嬾】風只傳名微少味，露無凝色酒猶空。千莖在鑷侵鬟雪，一葉纔看落砌紅。,菅原雅規,0,0.74112468957901
【醉酒飽】流霞功遠顏桃暖，行雨恩餘性草春。應爲氣芳先散肉，任他志滿不言貧。,菅原雅規,0,0.74112468957901
【掬水皆花氣】香入偏任人軟手，指匂應識水芳心。自逢岸暖褰杉到，不爲波薰用器斟。,菅原雅規,0,0.74112468957901
【窓深秋對山】眼隨客葉翻風色，臥計賓鴻度嶺羣。紙冷可看高下岫，紗單漸望往來雲。,菅原雅規,0,0.74112468957901
【叢香近菊籬】託根非遠霜中氣，匂砌猶深夜後妝。不得風傳薰自到，更因日暮色彌芳。,菅原雅規,0,0.7411247491836548
【縈流送羽觴】礙石遲來心竊待，牽流遄過手先遮。,菅原雅規,0,0.74112468957901
【會宴詩】我王孝行先何到，梧岫秋風一片菸。,菅原雅規,0,0.74112468957901
【暮春藤亞相山莊尚齒會詩】醉對山花心自靜，眠思餘算淚先紅。,菅原雅規,0,0.74112468957901
【消酒雪中天】且飲且醒憂未忘，會稽山雪滿頭新。,菅原雅規,0,0.74112468957901
【仲春釋奠、毛詩講後、賦詩者志之所之】聞說篇三百，蓋皆志所之。孕音凝在意，牽物散如期。動入風雲色，抽爲草木詞。當初庭訓絕，唯詠蓼莪詩。,菅原文時,0,0.74112468957901
【仲秋釋奠、聽講古文孝經】一千八百有餘文，名是孝經忠不分。聽盡爲臣爲子道，秋風吹拂意中雲。,菅原文時,0,0.74112468957901
【北堂漢書、詠史得路溫舒】文華政理被人聞，鉅鹿雄纔路長君。露澤青蒲留鳥跡，菸村碧草從羊羣。漢朝舟泛心中水，山色宮尋眼外雲。惆悵春風棠樹蔭，芳聲遠播子孫分。,菅原文時,0,0.74112468957901
【與月有秋期】何秋與月不相思，豈若今秋二八時。爲向清涼風景奏，爲向清涼風景奏。,菅原文時,0,0.74112468957901
【蘭氣入輕風】滿園蘭氣亂紛紛，更入輕風處處分。十步驅塵皆酷烈，一聲軫露幾清芬。波匂遠覺吹秋水，雨染高知動暮雲。韻有馨香香有德，聞來便是古南薰。,菅原文時,0,0.74112468957901
【螢飛白露間】秋風露白卷簾居，閑見殘螢飛漸疎。蘭蕙香邊飄不溼，蒹葭色裏亂猶餘。如珠契火光相映，似水浮星影半虛。竟夜垂叢多有點，人言漫照草中書。,菅原文時,0,0.74112468957901
【唳雲胡雁遠】胡雁新來自朔方，唳雲飛遠暗成行。聲隨影去無心裏，望與聞遥有色傍。萬里和碪凝處滅，千程引櫓散時長。關山聖代菸塵靜，不用秋天繫帛翔。,菅原文時,0,0.74112468957901
【林開霧半收】風吹宿霧半收朝，林色初開望漸遥。靄未全褰深淺葉，光猶難盡兩三條。松間紗帳舒還卷，竹下羅帷掩復飄。琪樹可晴晴可樂，欲還仙境景蕭蕭。,菅原文時,0,0.74112468957901
【綴草露垂珠】綴草露清天漸寒，垂珠萬點一廻看。占簪拾花流空竭，思珮探叢滅不殘。荷上月瑩徙顆顆，竹間風貫只團團。夜來更有驚鳴鶴，誤欲銜將漏轉闌。,菅原文時,0,0.74112468957901
【秋聲脆管絃】玉管朱絃脆也清，聲聲莫是不秋聲。商風眇吵凝嬌曉，蜀雨濛濛灑帶晴。落葉響隨孤竹亂，長松韻逐七絲輕。指兆靜撫仙窓色，脣忽寒吹璅砌情。應雅鶴飛思月後，聞沼鳳翥下雲程。天時聖日皆同德，萬歲將重奏太平。,菅原文時,0,0.74112468957901
【老閑行】晝夜遞來代謝，春暗往夏暗過。秋耀難駐，日晷易斜。漏闌庭露冷，天明窓霧昏。生徒去不入室，故人厭不至門。牀有書兮等閑見，罇無酒兮自然醒。家資風月，雖老未忘。世路喧囂，雖去猶聽。不能灌園，洊澱營作業。不能習絃，學謌散悶襟。其奈掛冠棲遑息影洞壑，其奈染衣精勤求法山林。我聞相如贍文家徒四壁立，又聞孫弘高第年此八旬行。君不見，北邙暮雨累累青冢色；又不見，東郊秋風歷歷白楊聲。,菅原文時,0,0.74112468957901
【山中有仙室】丹竈道成仙室靜，山中景色月華低。石牀留洞嵐空拂，玉案抛林鳥獨啼。桃李不言春幾暮，菸霞無跡昔誰棲。王喬一去雲長斷，早晚笙聲歸故溪。,菅原文時,0,0.74112468957901
【暮春藤亞相山莊尚齒會詩】水無返夕流年淚，花豈重春暮齒妝。林霧校聲鶯不老，岸風論力柳猶彊。,菅原文時,0,0.74112468957901
【題隣家】池邊別業是何人，聞道陸張昔卜隣。落枕波聲分岸夢，當簾柳色兩家春。,菅原文時,0,0.74112468957901
【火是臘前春】看無野馬聽無鶯，臘裏風光被火迎。此火應鑽花樹取，對來終夜有春情。,菅原文時,0,0.74112468957901
【尋春花】五嶺蒼蒼雲往來，但憐大庾萬株梅。誰言春色從東到，露暖南枝花始開。,菅原文時,0,0.74112468957901
【天曆御屏風詩】巖前木落商風冷，浪上花開禁水清。青草舊名遺岸色，黃軒古樂寄湖聲。,菅原文時,0,0.74112468957901
【花寒菊點叢】蘭蕙苑嵐摧紫後，蓬萊洞月照霜中。香依德暖鑪菸散，影爲恩深□砌融。,菅原文時,0,0.74112468957901
【雲雁報秋聲】漢晴亂櫓波翻曉，村靜和砧露結時。如說楚山楓葉落，似傳沙漠柳先衰。,菅原文時,0,0.74112468957901
【秋色變林叢】樹衰唯覺山寒裏，草悴應知野冷中。柳減春菸裝出黛，蘭含曉露染成紅。,菅原文時,0,0.74112468957901
【載酒訪幽人】柴戶樽移多酌桂，菊籬杯轉幾傾藤。晚陰問洞流霞冷，秋暮尋村濃露凝。,菅原文時,0,0.7411247491836548
【花間訪春色】杏園不審霞濃否，梅楥如何露□哉。景媚便逢飛蝶識，風和唯問囀鶯來。,菅原文時,0,0.74112468957901
【早涼秋尚嬾】槐花落色雖非咋，松翠幽聲少有風。未入征人霜後思，聊驚怨婦月前夢。,菅原文時,0,0.7411246299743652
【香不知花蕊】難辨是依開種種，欲分須試就林林。带風入箔何方氣，過雨薰窓幾處尋。,菅原文時,0,0.7411247491836548
【夜花不辨色】欲問鶯聞聲已宿，將逢蝶戲夢彌深。淡濃難見霞妝樹，早暖多情月照林。,菅原文時,0,0.74112468957901
【叢香近菊籬】動蕊風聲吹牖染，遇葩月影落階芳。薰添舞榭顏間粉，氣襲詩筵舌上霜。,菅原文時,0,0.74112468957901
【垂楊拂綠水】翠黛婆娑菸半溼，清陰撫曳浪無塵。潭心月泛交枝桂，岸口風來溫葉頻。,菅原文時,0,0.74112468957901
【高天澄遠色】雙鶴出皋披霧舞，孤帆聯水與雲消。月籠秋雁千行陣，風破晴虹一道橋。,菅原文時,0,0.74112468957901
【悅者衆】笙歌夜月家家思，詩酒春風處處情。,菅原文時,0,0.7411246299743652
【宮鶯囀曉光】西樓月落花間曲，中殿燈殘竹裏音。,菅原文時,0,0.74112468957901
【春色雨中深】花新開日初陽潤，鳥老歸時薄暮陰。,菅原文時,0,0.74112468957901
【花開如散錦】織自何絲唯暮雨，裁無定樣任春風。,菅原文時,0,0.74112468957901
【落花還繞樹】離閣鳳翅憑檻舞，下樓娃袖顧階翻,菅原文時,0,0.74112468957901
【七夕含媚渡河橋】去衣曳浪霞應溼，行燭浸流月欲銷。,菅原文時,0,0.74112468957901
【法輪寺口號】望山遊月猶藏影，聽砌飛泉轉倍聲。,菅原文時,0,0.74112468957901
【天淨識賓鴻】碧玉妝筝斜立柱，青苔色紙數行書。,菅原文時,0,0.74112468957901
【驚冬】牀上卷收青竹簟，匣中開封白綿衣。,菅原文時,0,0.7411246299743652
【寒露凝霜】聲聲已斷花亭鶴，步步初驚葛屨人。,菅原文時,0,0.74112468957901
【過平城古宮】綠草如今麋鹿苑，紅花定昔管絃家。,菅原文時,0,0.74112468957901
【名花在閑軒】此花非是人間種，再養平臺一片霞。,菅原文時,0,0.74112468957901
【失題】嫌褰錦帳長薰麝，惡卷珠簾晚著釵。,菅原文時,0,0.74112468957901
【失題】菸添柳色看猶淺，鳥踏梅花落已頻。,菅原文時,0,0.74112468957901
【霜葉滿林紅】紅林定有重青日，素髮應無更綠春。,菅原文時,0,0.74112468957901
【送殘春】人只送春吾送老，鬢華頭鶴欲何歸。,菅原文時,0,0.74112468957901
【勾曲山屏風】夕巖苔靜稀人到，曉洞花飛見鶴遊。,菅原文時,0,0.7411247491836548
【融居春日】菸藏古竹風中色，雲領飛泉洞裏聲。,菅原文時,0,0.74112468957901
【代牛女待夜】詞託微波雖且遣，意期片月欲爲媒。,菅原文時,0,0.7411247491836548
【花錦不須機】自然織出鸞領靜，造化裁來鳳舞新。輕色窠成翻有氣，回文影落亂無塵。風吹粉口偏傷臭，雨洗芳腮不用鱗。地上摘將多有意，匣中疊得遂非真。紅桃岸上人皆富，濃杏園邊誰道貧。望粉莫言仙洞曲，浮池如到蜀江津。,菅原庶幾,0,0.7411247491836548
【山水秋光遍】劍嶺千重霜葉冷，鏡湖萬里浪花清。鄭公風烈朝蕉嬾，孫子流寒曉枕驚。,菅原庶幾,0,0.74112468957901
【尋花信馬行】半漢乘晴穠李側，浮雲投暮落櫻陰。垂鞭唯問開遲速，按轡何言色淺深。,菅原庶幾,0,0.74112468957901
【落葉動秋聲】辭枝殘色蕭條裏，浮水虛聲泛灔中。江冷仍驚楓岸內，家閑不入柳門夢。,菅原庶幾,0,0.74112468957901
【遠草初含色】遥村雪盡迷青毯，苔徑菸消步碧茵。河畔千程藍染岸，海隅一道麴成塵。,菅原庶幾,0,0.74112468957901
【花菊感傲秋】花成五美人催思，色動兼金客斷腸。盈把折時寒蛬怨，泛盃吹處晚風涼。,菅原庶幾,0,0.74112468957901
【載酒訪幽人】湛露閑尋苔徑客，酌霞更送柳門人。濫吹黃蕊重陽暮，靜醉紅桃半日春。,菅原庶幾,0,0.7411246299743652
【花間訪春色】先問梅心含不語，更尋柳眼睡無驚。只看氣色香脣底，猶憶韶光粉面程。,菅原庶幾,0,0.74112468957901
【行雲思故鄉】鶴偏伴處愁長結，龍未歸時恨更深。戀石唯思初弱色，離溪不忘昔棲心。,菅原庶幾,0,0.74112468957901
【餞別詩】九枝燈盡唯期曉，一葉舟飛不待秋。,菅原庶幾,0,0.74112468957901
【白霞凝】蒼葭夜色添銀液，翠竹秋妝任玉裝。,菅原庶幾,0,0.74112468957901
【載酒訪幽人】荊籬客醉斜吹菊，柴戶人稀緩酌蘭。,菅原庶幾,0,0.74112468957901
【山明望松雪】棲葉淸光迎日媚，封枝寒色與雲深。龍鱗暗變留鉛粉，塵尾斜傾帶玉陰。愛繞千巖凝片片，憐臨萬壑鎖森森。難分庾嶺梅花點，那辨陶門柳絮侵。更想青牛籠去跡，還疑素鶴宿吞音。嚴風漫觸妝猶重，曉月高懸影不沈。,菅原在躬,0,0.74112468957901
【香不知花蕊】襲牖疑分何杏苑，薰襟訝到幾桃林。若非晦跡隨風意，猶憶逃名淬月陰。,菅原在躬,0,0.74112468957901
【花間訪春色】深淺始看青柳眼，寒溫且問粉梅脣。,菅原在躬,0,0.7411247491836548
【與月有秋期】金波卷霧每相思，不似涼風八月時。定識聖明鸞殿上，清光長獻萬年期。,橘直幹,0,0.7411247491836548
【蘭氣入輕風】香蘭衆草種相分，況入輕風氣不羣。臨水襲來魚底浪，滿皋吹染鶴間雲。曲驚楚客秋絃馥，夢斯燕姫曉枕薰。移植若逢新雨露，每秋猶欲播清芬。,橘直幹,0,0.74112468957901
【螢飛白露間】露深秋景欲蕭疎，螢火高飛鶴唳初。林葉受時光不溼，野花含處焰猶餘。蒹葭渚誤珠還浦，竹葦村驚燭映虛。無用木蘭朝隨液，夜垂蟲篆照羣書。,橘直幹,0,0.74112468957901
【秋光變山水】山葉凋零水影侵，秋光變色幾登臨。碧雲嶺黛紅林秀，青草湖心錦浪深。招隱住稀攀桂跡，涉江船罷□蓮音。每逢蕭瑟催閑思，送老難堪薄暮陰。,橘直幹,0,0.74112468957901
【蛬聲入夜催】蛬喧暮草夜更闌，月景初斜露色團。山館雨時鳴自暗，野亭風處織猶寒。林邊響遶秋心急，枕上聲餘曉夢殘。德及昆蟲微細類，□□得令出叢端。,橘直幹,0,0.74112468957901
【綴草露垂珠】綴草如珠露未寒，郊園處處待秋看。叢間裛色林菸宿，葉裏和光岸月殘。蓮浦水疑園折媚，菊潭陰訝暗投團。清明在性人無識，結欲爲霜屬歲闌。,橘直幹,0,0.74112468957901
【松江落葉波】綠松江被綺霞籠，葉落波重幾里風。聲繞沙村和暮雨，影追菸島動晴空。衡崖始變鷗眠白，疊渚唯看鶴跡紅。誰識往還漁父意，送秋多歲老舟中。,橘直幹,0,0.74112468957901
【花氣染春風】光濃遠過芳林雨，景颺斜穿碧落雲。吹處衣翻荀令袖，扇時錦老蜀江文。,橘直幹,0,0.74112468957901
【花間訪春色】碧砌穿香因霽出，瑶階踏影逐風斜。朝隨遠步千條雪，暮任閑行一道霞。,橘直幹,0,0.74112468957901
【醉中對紅葉】霞流仙境天猶近，林變醉鄉俗始移。黃蠟燭寒燃有焰，錦波風動卷無涯。,橘直幹,0,0.74112468957901
【秋宿池館】洲邊夜雨他鄉淚，岸柳秋風遠塞情〈見朗詠〉。臨水館聯江雁翼，枕山樓入峽猿聲〈見新朗詠〉。,橘直幹,0,0.74112468957901
【霜天聞夜鶴】閑閨枕冷驚殘夢，別操絃幽逐漫彈。,橘直幹,0,0.74112468957901
【秋螢照帙】山經卷裏疑過岫，海賦篇中似宿流。,橘直幹,0,0.74112468957901
【擣衣詩】裁出還迷長短製，邊愁定不昔腰圍。,橘直幹,0,0.7411247491836548
【春日送别】山郵遠樹雲開處，海岸孤村日霽時。,橘直幹,0,0.74112468957901
【春宿山寺】觸石春雲生枕上，銜峯曉月出窓中。,橘直幹,0,0.74112468957901
【卜隣家】春菸遞讓簷前色，曉浪潛分枕上聲。,橘直幹,0,0.74112468957901
【遊崇福寺】江霞隔沛人菸遠，湖水聯天雁點遥,橘直幹,0,0.74112468957901
【石山作】蒼波路遠雲千里，白霧山深鳥一聲。,橘直幹,0,0.74112468957901
【避暑】銜秋水上千巖冷，礙日林間六月寒。,橘直幹,0,0.74112468957901
【北堂漢書竟宴、詠史得蘇武】欲言蘇武事君忠，奉命龍城不顧躬。抱節多飡邊土雪，霑襟獨對朔天風。三千里外隨行李，十九年間任轉蓬。賓鴻繫書秋葉落，牡羊期乳歲華空。胡庭遂是丹心使，漢闕還爲白髮翁。非只英名垂竹帛，麒麟閣上記勳功。,紀在昌,0,0.74112468957901
【高鳳字文通、南陽鄴人也、少爲書生、家以農畝爲業、而專精誦讀、晝夜不息、妻嘗之田、曝麥於庭、令鳳護雞、時天暴雨、而鳳持竿誦經、不覺潦水流麥、妻還怪問、鳳方悟之、其後遂得名儒】嗜學從來聞鳳久，研精豈是護雞難。持竿已忘持竿趣，意在書林不在竿。,紀在昌,0,0.7411247491836548
【晴添草樹光】纖葉景含寒縷解，嫩花妝映暖袍新。皋禽遊處蘭心媚，野馬馴來柳眼矉。,紀在昌,0,0.74112468957901
【停盃看柳色】脣謝十分青眼過，手忘三雅綠腰期。憐來雪絮巡無促，望盡菸波飲欲遲。,紀在昌,0,0.74112468957901
【白雲抱山石】膚是綠苔尋點合，根猶碧溜逐痕遷。影濃文錦疑沈浪，色亂香爐似吐菸。,紀在昌,0,0.74112468957901
【池亭晚望】岸竹枝低應鳥宿，潭荷葉動是魚遊。,紀在昌,0,0.74112468957901
【款冬】點著雌黃天有意，款冬誤綻暮春風。,藤原実頼,0,0.7411246299743652
【殘菊應製】菊是孤叢臣數代，戴霜共立玉欄前。,藤原実頼,0,0.74112468957901
【秋懷】悲倍夜蛬鳴砌夕，淚催黃葉落庭晨。箕裘欲絕家三代，水菽雞酬母七旬。,藤原後生,0,0.74112468957901
【尋花傍水行】偏以天時宜野望，更教風客不家居。桃源問路遥聞犬，柳渚占菸只遇魚。,藤原後生,0,0.74112468957901
【宮鶯囀曉光】金殿夢驚傳好語，玉樓鐘動奏清音。,藤原後生,0,0.7411247491836548
【暮春見藤亞相山莊尚齒會】山莊幽趣絕無隣，尚齒佳遊耳目新。兩鬢更垂商嶺雪，高蹤猶繼穎陽塵。醉中唱得歌三曲，花下酌來酒十旬。傾蓋松青多勁節，乘軒鶴白長精神。廻戈欲駐桑榆日，傳盞應爭桃李春。尊品高年天所與，此時還恨少年人。,藤原斯生,0,0.74112468957901
【秋聲遠近疎】隣笛數回吹月後，嶺鐘千里送風程。雁傳塞外初寒叫，蛬報窓中欲曉情。,藤原最貞,0,0.74112468957901
【日短苦夜長】凝思曉漏偏加艾，點檢寒園屡轉葵。滿百刻嫌過午早，第三聲厭待雞遲。,藤原最貞,0,0.74112468957901
【述懷】雙淚幾揮巾上雨，二毛多飾鏡中霜。,藤原行葛,0,0.74112468957901
【峯高雁自低】毛女黛前秋陣下，香爐菸底曉行斜。,藤原行葛,0,0.7411246299743652
【牀下見魚遊】被客吟驚羣更亂，與花光共貫相隨。藻中取樂人誰識，波上呼名各自知。,藤原篤茂,0,0.7411247491836548
【風疎砧杵鳴】擣處曉愁閨月冷，裁將秋寄塞雲寒。,藤原篤茂,0,0.74112468957901
【春日眺望】老眼易迷殘雨裏，春情難繫夕陽前。,藤原篤茂,0,0.74112468957901
【花氣酒中新】人喜樽中春氣湛，鳥思盃底晚香分。,藤原篤茂,0,0.74112468957901
【立春日】春無跡至爭尋得，老趁身來亦避難。,藤原篤茂,0,0.74112468957901
【雨來花自綻】片片雲膚遮漢合，蕭蕭雨腳繞檐飛。,藤原篤茂,0,0.74112468957901
【暮春見藤亞相山莊尚齒會】只聞此會歲猶深，今遇羣仙情不任。倶與天年因德行，各垂星鬢是仁心。占居路入紅桃浦，遁俗蹤留綠竹林。醉淺爲君添露酌，詩成教我助風吟。表貞舊友松慙性，送老新歌鶴合音。屈指泣推先父齒，洞中今日得相尋〈雅材偸算亡父甲子、今日始滿七十、故有此興云〉。,藤原雅材,0,0.74112468957901
【春心遠近同】雨晴嶺盡千程黛，露暖林間只尺紅。草綠行人鞭馬後，柳青學士讀書中。,藤原雅材,0,0.74112468957901
【尋花傍水行】先隨飛烏汀相隔，更問流鶯浪不妨。紅□澗深舟去遠，丹霞岸斷路猶長。,藤原雅材,0,0.74112468957901
【雨霽山河淨】餘靄收時峯倍黛，孤菸卷後水添音。松江月落漁舟去，蘿洞雲開隱路深。,藤原雅材,0,0.74112468957901
【逐東丹裴大使公、去春述懷見寄於餘、勘問之間、遂無和之、此夏綴言志之詩、披與得意之人、不耐握玩、偸押本韻】菸浪淼茫雲樹微，廻□使節見依依。隨風草靡殊方狎，就日葵傾遠俗歸。遼水鶴聲重北去，滄溟鵬翼三南飛。若長有與心期在，萬里分襟更共衣〈前紀鴻臚館、夜舍預彼席、遥以指別、今任此州、更拜清塵、不堪懷舊、脫衣赠之、故云〉。,藤原雅量,0,0.74112468957901
【重和東丹裴大使公公館言志之詩、本韻】凌雲逸韻義精微，一詠難任萬感依。不奈東丹新使到，唯怜渤海舊臣歸。江亭日落孤菸薄，山館人稀暮雨飛。見說妻兒皆散去，何鄉猶曳買臣衣。,藤原雅量,0,0.7411247491836548
【暮春見嚴閣亞相山莊尚齒會】春闌尚齒會佳辰，應似七賢晉日晨。除卻昔時圖畫舊，感傷今夜宴遊新。花間煖酒人迎客，月下留車我侍親。松偃暗傾千歲蓋，苔深自展一時茵。常思霜鬢經年暖，久禱桃顏逐日春。天若幸應加十歲，欲招老伴繼家塵。,藤原国光,0,0.74112468957901
【早涼秋尚懶】竹下雖憐陰漸冷，樹頭誰見葉初紅。未收蝉翼衣間汗，更動鶴翎扇裏風。,源相規,0,0.74112468957901
【窓深秋對山】孤松靜處看紅葉，一紙糊中望白雲。唯伴隱倫應晦跡，豈徒麋鹿更同羣。,源相規,0,0.74112468957901
【花少鶯稀】眼貪蜀郡裁殘錦，耳倦秦城調盡箏。,源相規,0,0.74112468957901
【四月有餘香】紫藤露底殘花色，翠竹菸中暮鳥聲。,源相規,0,0.74112468957901
【暮春見藤亞相山莊尚齒會】洛陽七老會三春，此會便知異隱倫。尚齒不依官職重，娯心唯與管絃親。昔聞履道歡遊舊，今見仙庭讌樂新。倚石共瑩胸裏玉，臨流同洗眼前塵。滿頭亂雪飄歌曲，上面深紅借酒巡。若有後賢能繼跡，齊年願接燕毛人。,源信正,0,0.74112468957901
【尚書右少丞依不預尚齒會之恨、有見贈前茂纔之作、吟之難堪、故押本韻】大器由來是晚成，料知七叟盡含情。宴經歲起傳蹤處，興與春期學古程。忘次尊雖因白首，遷喬座不若黃鶯。盃斟霞色傾林影，衣動風枝掛竹聲。花底衰顏紅暫點，波頭老鬢綠還瑩。羣遊縱後君何恨，此會第三定繼名〈義見本詩〉。,源則忠,0,0.7411247491836548
【夏日同賦未飽風月思、深字】風月自通幾客心，相携未飽思尤深。文場猶嗜照窓影，詩境更耽過竹音。幽谷春遊誰作足，高樓夜宴久難吟。此時猶恨無纔用，其奈抽簪入暮林。,源則忠,0,0.74112468957901
【北堂文選竟宴、各詠句、探得披雲臥石門】傍山披得暮雲屯，好是貪幽臥石門。罷夢松聲當枕散，洗心泉響繞牀喧。柴扃日落歸溪鳥，澗戶菸消□□猿。勝地古時擒麗藻，染毫還媿謝家魂。,大江澄明,0,0.74112468957901
【暮春見藤亚相山莊尚齒會】芳情溫故占風流，蘿洞雲膚澗水頭。本是會昌花下思，又猶貞觀月前遊。舞披老袖應同契，醉入春鄉自忘憂。苔逕菸深宜讌席，松窓日暮稱菟裘。鬢梳半落千莖鶴，杖撫斜扶一箇鳩。中有家翁蒲柳景，度年爭使不知秋。,菅原資忠,0,0.74112468957901
【尚齒會後、菅尚書閣歎不逢彼會、見寄詩一篇、誦味嚼霜、感歎通夜、因次本韻、敢以答謝】趁到偸看尚老成，共垂霜鬢富風情。榻塵三拂嵐幽底，硯水重添月滿程。久契千齡眠洞鶴，清歌一曲囀花鶯。我思子道行從命，君詠南陔留有聲〈尚書朝務餘閑、晨昏不逢忠孝之外、敢不處遊〉。舊譜遺家華髮少〈豫按家譜、貞視已來、多孝之輩、令二老公共預此會、非家福乎〉，新詩遇境藻詞瑩。遥期後會春筵上，又見尚書傳令名。,菅原資忠,0,0.74112468957901
【山深又遇花】欲躋纔玩洞猶落，初入多攀峯更分。梯階泉聲携暖露，馬羸巖徑折春雲。,菅原資忠,0,0.74112468957901
【松風侵松韻】琴商改曲吹菸後，簫瑟催心學雨辰。,菅原資忠,0,0.74112468957901
【一昨日藤亚相於東山別業、時開尚齒會、七叟之外儒士故人、預參宴筵、共述風情、各言春樂、豫有由故、獨不追從、恨心難抑、欲能不能、偸綴荒詞、呈前茂纔】風聞尚齒宴重成，獨後春遊有恨情。西漢樂天寒浪外，東山勝地暮雲程。嵐行不醉消憂酒，霞步無逢喚客鶯。忘老落花心底色，助歌流水夢間聲。詞華吏部塵相累〈南亞相尚齒會、曾祖刑部尚書作其宴序、一昨同會日、吏部員外大卿亦以作矣、兩會經年、一家記事、故云〉，句麗和州玉自瑩〈和州前更詩句多美、最足悅目之觀而已〉。七叟交中思二老，古今猶顯我家名。,菅原輔正,0,0.74112468957901
【冬日陪於飛香舍、聽第一皇子始讀孝經、應教】頹齡八十有餘霜，未見神聰似我王。遺老愚言君記取，一經造次不須忘。,菅原輔正,0,0.7411247491836548
【暮春見藤亞相山莊尚齒會】山居占地鳳城東，宴樂促筵談笑通。令價加三商嶺月，賢名垂七竹林風。春盃暖酌霞光緩，客鬢秋深雪色同。喜氣柳開晴日黛，歡顏桃比晚天紅。鶴聲雲靜青松下，鶯囀花芳碧洞中。此是世間希此會，饒來今恥少年躬,三善道統,0,0.74112468957901
【輕花泛晚觴】春風氣味手中奢，應是晚觴泛晚花。夜酌莫嫌深淺酒，此筵芳意在流霞。,三善道統,0,0.74112468957901
【病中上尊師】被囊藥笥古書案，坐臥依依獨自憐。病殆困羸將數日，齒踰成立已三年。從令名在諸生後，但怨身徂老母前。若可伯牛廻孔間，縱雖命也賴恩全。,三善善宗,0,0.7411248087882996
【病累】世途千險勞生久，身病彌留失趣初。七十老親當枕泣，二三兒息哭傍居。環堵不是終生地〈寄居故云〉， □篋唯餘借債書。廻首無人應附託，不知身後欲何如,三善善宗,0,0.74112468957901
【病中上左翊衛藤亞相】自輟趨陪擲月旬，閉扉獨弔病精神。十年驪穴頻空手，今日蝸廬已露身。朋友問來無問饑，名醫治盡不治貧。將軍惠澤應周至，蟄戶猶望一段春。,三善善宗,0,0.7411247491836548
【落第後簡吏部藤郎中】被病無纔頻落第，明時獨自滯殷憂。青山不拒爲僧去，白社那妨作客遊。水菽難供違母色，田園已賣失孫謀。如今干祿君知否，轍鮒何須江漢流。,三善善宗,0,0.74112468957901
【暮春見藤亞相山莊尚齒會】亞相繼來白氏塵，仙遊計會德爲隣。醉霞巡八盃三雅，折柳舞閑齒七旬。山近窓傳蓬萊客，水幽庭瀉竹林人。風菸得意應今日，花鳥知音足萬春。志似園公商嶺友，跡賢疎傅漢家臣。便知此會獨希有，請見不過七叟賓。,三善輔忠,0,0.74112468957901
【文選竟宴詠句、賦卷帙奉虜弓】忽自菸塵起遠戎，獨收黃卷奉虜弓。辭窓更過胡山月，拋簡猶隨越竹風。牓上揚名忘射鵠，蕃中擁旆罷揮虹。一文一武倶迷道，爲我邯鄆步漸窮。,清原滋藤,0,0.74112468957901
【今年又有春】花悔歸根無益悔，鳥期入谷定延期。,清原滋藤,0,0.7411247491836548
【樵隱倶在山】本自幽棲與俗離，樵夫野客有相知。遠尋曲澗柯應爛，高臥清流枕轉欹。谷口負薪孤月送，洞中劚藥片雲隨。家山縱有不材恥，在世何人□禮移。,清原仲山,0,0.74112468957901
【暮春見藤亞相山莊尚齒會】從占勝地唱嘉賓，唯見七賢過七旬。尚齒猶勸逢美景，計年可樂在佳辰。芳談說盡花前暮，宴席開來醉裏春。管緩調時鶯㗒㗒，舞閑妙處柳鱗鱗。山頭晴色菸霞舊，澗口寒聲水石新。瞻望青陽白髮會，欲傳後代老年人。,清原佐時,0,0.74112468957901
【暮春見藤亞相山莊尚齒會】七人眉壽幾星霜，朱紫優遊過艶陽。何只締交偏會宴，共猶尚齒也文章。來儀自助唯鳩杖，坐定初知是雁行。今日暫占仙洞靜，後朝皆入帝京忙。林頭影與春風老，水面波浮曉月揚。南氏舊蹤緣履道，此時聞說兩迎將。,紀伊輔,0,0.74112468957901
【風度諳春意】梅林南雪爭埋馥，苔澗東冰定酌波。袖亂驚推新蝶舞，簪搖顧待早鶯歌。,藤原惟成,0,0.74112468957901
【山晴秋望多】遠近峯妝經雨黛，東南林色欲霜顏。重巖霧斂樵歌外，聯洞月開雁度間。,藤原惟成,0,0.74112468957901
【江山此地深】客帆有月風千里，仙洞無人鶴一雙。,藤原惟成,0,0.74112468957901
【暮春見嚴閣亚相山莊尚齒會】皤皤七叟到芳園，尚齒佳遊隔世喧。老大雖同商洛皓，醉吟正動樂天魂。林間計會霜侵鬢，花下勸娯酒滿樽。勁節移持松偃蓋，精神養得鶴乘軒。桑榆景暮猶應惜，桃李春深豈不言。年齒官班爲上首，此時喜懼一愚孫〈亞相尊閣爲七老第一、故獻此句〉。,藤原忠輔,0,0.74112468957901
【暮春見藤亞相山莊尚齒會】白胡去後百餘年，今日再開尚齒筵。圖舊何勞張座右，宴新方識稱花前。金章已責真人爵，筋力無衰是地仙。酒助多情春一醉，詩言各志老相憐。幾時能盡佳筵美，千歲須爲故事傳。此會古來希有會，欲歸回首更留聯。,藤原忠賢,0,0.7411247491836548
【驛馬聲相應】巫巖泉咽溪猿叫，胡塞笳寒牧馬鳴。竹露松風幽獨思，瑶箏玉瑟宴遊情。,菅原雅熙,0,0.74112468957901
【酌一盃惜秋】引得先嫌明日至，傾來只憶此時留。爵無再勸離情苦，醉未全深去跡幽。不許高風樽下謝，暫□曉露色中收。蕭辰須□劉伶態，爽籟宜隨阮籍遊。,菅原輔昭,0,0.74112468957901
【遠草初含色】非唯暖雨江南染，復有和風野外加。消盡雪青湖寺路，霽來菸嬾洞庭沙。,菅原輔昭,0,0.74112468957901
【隔花遥勸酒】礙霞遲酌鶯相唱，穿雪頻傾蝶自馴。心地憂忘梅嶺露，醉鄉路次柳門塵。,菅原輔昭,0,0.74112468957901
【代牛女待夜】詞托微波雖且遣，意期片月欲爲媒。,菅原輔昭,0,0.74112468957901
【火是臘天春】他時縱醉鶯花下，近日那離獸炭邊。,菅原輔昭,0,0.74112468957901
【山川千里月】砧添鄉淚孤營外，鶴照皋聲一舉中。,菅原輔昭,0,0.74112468957901
【餞源能州赴任】家訓欲聞殘日少，洛陽風月莫遲歸。,菅原輔昭,0,0.74112468957901
【海濱書懷】日腳波平孤島暮，風頭岸遠客帆寒。,平佐幹,0,0.74112468957901
【同白氏香爐峯下作】晦跡未抛苔徑月，避喧猶臥竹窓風。,平佐幹,0,0.74112468957901
【滿月明如鏡】光清不辨青銅冶，影散更疑百鍊消。,平佐幹,0,0.74112468957901
【暮春見藤亞相山莊尚齒會】山莊占得帝城東，戶部尚書會六翁。桃李不言多歲意，水泉猶破一宵夢。交親未忘嘲秋月，契久新饒玩舊風。鶯老花飛春漸暮，爭教此會每年同。,坂合部以方,0,0.74112468957901
【暮春見藤亞相山莊尚齒會】聞道我朝藤亞相，山莊尚齒暮春天。九仙係望幽溪底，四皓寄心商洛前。月下殘妝花冒雪，林中好語鳥啼菸。今宵幸見七賢會，屈指計知老去年。,坂本高直,0,0.74112468957901
【（同）】在昔七賢只得聽，山莊今日視羣英。列襟皆是朱將紫，尚齒不分公與卿。人似會稽嗣思至，地猶勝境轉眸驚。老松學瑟春風處，皓鶴扶舞曉露程。古徑脫輝花片片，幽庭滑韻鳥聲聲。二毛年幸逢斯會，南氏還慙名未成〈豫初齡北堂、今趣明經、年三十有餘、未有成一名、故云〉。,林相門,0,0.74112468957901
【花鳥尚留春】鳥啼花落幾分飛，春暮留春契豈違。風靜偏隨歌袞袞，日遲彌任艶菲菲。苦思芳景吟笋語，剩占青陽繞樹輝。惜漏玉聲高亂曲，遮晴錦影脆辭機。令妝枝上無全盡，有意谿中不早歸。金翅碧葩今計會，伴來兼恐一時稀。,慶滋保胤,0,0.74112468957901
【暮春見藤亞相山莊尚齒會】此居幽趣是林泉，七叟交遊繼古賢。天惜多纔延壽命，地容佳會供風菸。舞教野鶴呼相代，歌被流鶯助又傳。四皓添羣爲酒叟，八公減數作詩仙。畫工定得圖花障，伶客兼應播管絃。移自白家今到此，少年初遇第三年〈此會始自唐家傳於吾朝、惣三箇度、故獻此句〉,慶滋保胤,0,0.7411247491836548
【賦聚沙爲佛塔】聚沙爲佛塔，此事出兒童。應失秋霜底，欲傾夜雨中。人唯看作戲，佛不捨其功。彼已得成道，菩提遂不空。,慶滋保胤,0,0.7411247491836548
【遊淨土寺】一來淨界脫塵衾，花影水文淺亦深。非水非花非筆硯，爲思極樂苦相尋。,慶滋保胤,0,0.74112468957901
【餞奝然上人赴唐】遥尋異域出皇城，相贈有言莫自輕。撫我半頭秋雪冷，思君萬里暮雲行。難期此土重相見，已契西方共往生。久在後生非勢利，菩提應趁舊交情。,慶滋保胤,0,0.7411247491836548
【採菜汲水詩】叩凍負來寒谷月，拂霜拾盡暮山雲。已終未習千羊役，初得難逢一乘文。,慶滋保胤,0,0.74112468957901
【款冬】養得昔令扶病雀，開來本是待蛙鳴。八重濃艶人相貴，一片疎葩世所輕。,慶滋保胤,0,0.7411248087882996
【遠草初含色】萬里湖邊菸短處，一條陌上綠微時。華山有馬蹄猶露，傳野無人路漸滋。,慶滋保胤,0,0.74112468957901
【林下待蝉聲】寄心風竹枝疎處，傾耳菸槐影暗時。早晚欲添琴上引，殷勤尚有醉中期。,慶滋保胤,0,0.7411246299743652
【惜花不掃地】重色誰嫌塵漸種，含芳亦任草將深。陳蕃自稱忘家語，魏勃應慙擁箒心。,慶滋保胤,0,0.74112468957901
【冰融水放光】回流有影寒珠脆，細浪無塵曉鏡空。已盡不堪披北雪，先銷亦任受東風。,慶滋保胤,0,0.74112468957901
【風遲花氣濃】庭無落蕊芳多在，林不鳴條匂自催。漸扇試張雙袖立，緩吹先入御爐來。,慶滋保胤,0,0.74112468957901
【風度諳春意】莫問雪銷山盡黛，何疑凍解水盈科。覺牽早煖從東至，卻□餘寒逐北過。,慶滋保胤,0,0.7411246299743652
【春近花心動】嘉風漸暖紅脣咲，覺露將濃綠眼驚。方寸如思胡蝶翅，殷勤似待早鶯聲。,慶滋保胤,0,0.74112468957901
【對雨戀月】更抛昨夕金波照，還悔今宵碧漢陰。苦憶姮娥遥不識，猶言暗腳太無心。,慶滋保胤,0,0.74112468957901
【牛女有秋期】約來纖月雖新色，說著涼風是舊音。先喜鵲橋依例結，還嫌龍駕欲明尋。,慶滋保胤,0,0.7411247491836548
【前期更有秋】綺帳應褰殘霧散，羅衣欲綻曉雲疎。已含苦熱無相失，不是新情又有餘。,慶滋保胤,0,0.74112468957901
【早涼秋尚嬾】些些驗得生衣裏，漸漸添來綠簟中。爽氣初催應少日，商聲纔報是微風。,慶滋保胤,0,0.74112468957901
【牀下見魚遊】終日不潛猶可樂，移時相躍爾誰知。豈如戶牖垂鉤坐，何用滄浪鼓棹爲。,慶滋保胤,0,0.74112468957901
【夜花不辨色】衝昏時折難分別，秉火重看決淺深。宿雪多飘從幾樹，暗風漫送出何林。,慶滋保胤,0,0.7411248087882996
【聞鶯不忍別】喚友叮嚀何早去，知音已久忽空抛。廻舟共怨留花下，立馬相思顧柳梢。,慶滋保胤,0,0.74112468957901
【窓深秋對山】竹靜先期岩下月，松寒又過洞中雲。休登縱得學禪坐，偏樂何妨讀法文。,慶滋保胤,0,0.74112468957901
【□□不如蝉】最愛一聲傳暮景，還嫌百舌費言詞。先鳴鶯友春歸後，獨步鴻賓晚到時。,慶滋保胤,0,0.74112468957901
【菊垂知露重】花似歸根初點後，枝應拂地未晞先。多承惠澤難陳力，剩荷恩光未息肩。,慶滋保胤,0,0.74112468957901
【花樹數重開】繞樹剩看因雨綻，滿林還恐得風翻。每逢粉臉多難咲，頻對紅顏遂不言。,慶滋保胤,0,0.7411247491836548
【灘聲更□□】心應自澆寒流激，耳欲先醒□浪陶。韻是金風吹半助，響猶沙雨灑彌高。,慶滋保胤,0,0.74112468957901
【梅近夜香多】散氣無他承戶月，暗匂一向付窓風。夕郎欲問含來處，荀令還疑宿坐中。,慶滋保胤,0,0.7411247491836548
【微雨自東來】斜腳暖風先扇處，暗聲朝日未晴程。,慶滋保胤,0,0.74112468957901
【題黃花】書窓有卷先收拾，詔紙無文未奉行。,慶滋保胤,0,0.74112468957901
【於菅師匠舊亭、賦一葉落庭時】鶴漸散間秋色少，鲤常趨處晚聲微。,慶滋保胤,0,0.74112468957901
【山川千里月】鄉淚數行征戍客，棹歌一曲釣漁翁。,慶滋保胤,0,0.74112468957901
【菊是草中仙】蘭苑自慙爲俗骨，槿籬不信有長生。,慶滋保胤,0,0.74112468957901
【初殖花樹詩】閑思看汝花紅日，正是當吾鬢白年。,慶滋保胤,0,0.74112468957901
【翫池頭紅葉】洞中清淺瑠璃水，庭上蕭疎錦繡林。,慶滋保胤,0,0.74112468957901
【清風何處隱】班姫裁扇應誇尚，列子懸車不往還。,慶滋保胤,0,0.74112468957901
【醉看落水花】王勣鄉霞縈浪脆，嵆康山雪逐流飛。,慶滋保胤,0,0.74112468957901
【冷泉院第七親王始讀孝經】開卷已知爲子道，秋風悵望鼎湖雲。,慶滋保胤,0,0.74112468957901
【天子萬年】長生殿裏春秋富，不老門前日月遲。,慶滋保胤,0,0.74112468957901
【失題】朝有紅顏誇世路，暮爲白骨朽郊原。,慶滋保胤,0,0.74112468957901
【失題】摩訶迦葉行中得，妙法蓮華偈裏來。,慶滋保胤,0,0.74112468957901
【蓮浦落紅衣】淵客紆緋應自怪，波臣衣錦欲何歸。,慶滋保胤,0,0.74112468957901
【雨餘蝉聲歇】響絕紅霑殘槿下，吟空綠重老槐間。,慶滋保胤,0,0.74112468957901
【柳影繁初合】彭澤門閑春綠鎖，武昌樓暗暮菸深。,慶滋保胤,0,0.74112468957901
【蚤思蝉聲滿庫秋】絡絲響冷秋夢短，飲露聲幽晚思深。,慶滋保胤,0,0.7411246299743652
【秋露草花香】籬薰殘槿柚紅溼，池馥早荷與玉翻。,慶滋保胤,0,0.74112468957901
【守庚申月夜對雪】早臥無情看雪月，獨眠不得守庚申。,慶滋保胤,0,0.74112468957901
【天秋無片雲】應分一舉鶴毛羽，欲計數行雁弟兄。,慶滋保胤,0,0.74112468957901
【過藤相公舊宅】世事不停江水逝，垂楊空掃舊門欄。,慶滋保胤,0,0.74112468957901
【波澄鶴影浮】初疑波面孤雲宿，更誤沙頭片月殘。,慶滋保胤,0,0.74112468957901
【漁父】傾得菰蘆三數酌，高歌不信有公卿。,慶滋保胤,0,0.74112468957901
【過江州舊宅】屋舍大荒非舊日，主人一去幾春風。,慶滋保胤,0,0.74112468957901
【逢花傾一盃】縱無醉面將桃競，暫有愁眉與柳開。,慶滋保胤,0,0.74112468957901
【酒從花裏酌】有酒有花乘興頻，酌從林裏共遊春。消憂地是河陽色，入醉鄉皆薊北匂。傾露枝間閑醮甲，飲霞影底半薰脣。欲酣別有鶯呼客，不用當初投轄人。,慶滋保章,0,0.74112468957901
【酒從花裏酌】花間酌酒幾催巡，酣暢難堪欲暮春。傳盞閑穿晴雪色，携酒漫入曉霞匂。濃妝自讓含紅面，脆影猶薰舉白脣。折得爲籌杖漸見，啼鶯定恨醉遊人。,橘正通,0,0.74112468957901
【贊藤在衡】吏部侍郎職侍中，著緋初出紫微宮。銀魚腰底辭春浪，綾鶴衣間帶曉風。花月一定交昔昵，雲泥萬里眼今窮。省躬還恥相知久，君是當初竹馬童。,橘正通,0,0.74112468957901
【雲低與水和】江心久掩蒼波色，湖上難看赤日暉。韜岸便應因石觸，埋流豈是趁山歸。遥源路暗仙查隱，遠波虛重客舫稀。帶翼文迷棲鶴渚，欺鱗影亂釣魚磯。,橘正通,0,0.74112468957901
【對雨戀月】暗窓空夢晴光到，閑砌唯思曉影過。爭借風威經碧落，能挑雲色玩金波。,橘正通,0,0.74112468957901
【秋聲遠近疎】心悲暗蛬風前怨，聽苦寒鴻霧底嘶。山冷峯銜幽水石，庭閑窓灑老梧槐。,橘正通,0,0.74112468957901
【停盃思曲水】酌休未忘回流水，醉醒先諳曲岸花。地勢定同周歲月，天時何異晉菸霞。,橘正通,0,0.74112468957901
【南枝暖待鶯】綻風更恨嬌歌嬾，薰露遥期軟語來。花契雨和林計會，樹嗟雲隔路徘徊。,橘正通,0,0.74112468957901
【坐石弄潺湲】閑鑑唯臨雲觸色，試鞭那止雨空聲。掃苔代席寒波灑，向岸爲牀迅瀨縈。,橘正通,0,0.74112468957901
【挑燈更對花】菸纖近遇柳青眼，焰朗閑知梅素心。到曉風光能照樹，燒春霞色不分秋。,橘正通,0,0.74112468957901
【開□對水石】水風消汗先翻𣪺，波月通懷不隔紗。睡覺唯親秋眼冷，□清漫任曉色加。,橘正通,0,0.74112468957901
【花樹數重開】爛錦明珠高下亂，紅妝白片淺深翻。杏應多綻霞埋嶺，櫻是競開雪滿園。,橘正通,0,0.74112468957901
【籬舊草花香】氣播鷦鷯翎老處，匂傳蟋蟀怨□中。遶柴漫染砂秋月，壓竹長薰砌曉風。,橘正通,0,0.74112468957901
【荷香帶風遠】匂從漫轉傳何處，氣爲頻翻播幾程。吹染夜螢過水影，亂薰秋鶴隔雲聲。,橘正通,0,0.74112468957901
【花裏寄春情】想像城頭過柳雨，殷勤嶺外入梅風。聞鶯晴契林間思，尋蝶曉通枕上夢。,橘正通,0,0.74112468957901
【清水寺上方迎春】菸霞隔路三千界，花柳藏城十二衢。,橘正通,0,0.74112468957901
【八月十五夜、池邊翫月】螢火幽光消不見，鷺絲寒色混難尋。,橘正通,0,0.74112468957901
【鶯啼春暮時】春歸應易駐應難，不用鶯啼惜景闌。芳節縱雖隨例去，莫思舊谷半旬殘。,橘倚平,0,0.74112468957901
【紅霞間綠樹】紅霞數片幾悠然，綠樹間來似不鮮。色映新籠堤柳黛，光燒半祕嶺松菸。陰遮蜜葉虹浮曉，彩礙繁枝日落天。極眼將穿林下路，蒼蒼未辨惱情田。,藤原有国,0,0.74112468957901
【暮春見藤亞相山莊尚齒會】七叟皤皤尚齒庭，幽莊春景意叮嚀。傳風德會蹤尋白，梳雪親賓眼更青。一曲間琴聲調葛，十分酌酒手傾萍。羣遊同睡花間月，和感應驚穎上星。步處持提邛竹供，醉時兼勸蜀茶醒。身猶未學吾師老，年少門人淚易零〈師匠吏部員外侍郎預七叟座、在國猶相從、偶逢此會、故云〉,藤原有国,0,0.74112468957901
【晚秋遊清水寺上方】秋遊多被上方牽，清水寺中古洞前。路僻遥登巖桂月，梯危斜度澗松菸。真心偏得逢千佛，俗骨還如到半天。從是塵機長斷盡，生生世世結來緣。,藤原有国,0,0.7411247491836548
【暮秋勸學會、於法興院聽講法華經、同賦世尊大恩】勸學會中聽法音，世尊未報大恩心。以虛空較空猶狹，斟巨海論海豈深。圓頂戴來難思議，兩肩荷負不堪任。春秋十有九年後，此會中興契古今。,藤原有国,0,0.7411247491836548
【仲秋釋奠、賦萬國咸寧】明王孝治好君臨，天下和平感德音。草遍從風南面化，葵遥向日左言心。山抛烽燧秋雲暗，海罷波濤曉月深。請問來賓殊俗意，茫茫天外遠相尋〈近日大宋溫州洪州等人、頻以歸化、故云〉。,藤原有国,0,0.74112468957901
【美州前刺史再三往復、訪以豫病、不堪感懷、詩以答謝】一旬臥病絕交遊，唯有美州致悶愁。老眼昏朦如遇夜，衰容颯灑似過秋。山隨寸步蹤猶嶮，水逐殘齡淚暗流。世上君留應憶我，荒墳宜見暮松幽。,藤原有国,0,0.74112468957901
【高麗蕃徒之中、有新羅國迁陵島人折兢悅之者、其文不優、頗知詩篇、臨別之日、豫與一篇】我寻京洛辭雲去，君赴高麗棹浪歸。後會難期何歲月，秋風宜使雁書飛。,藤原有国,0,0.7411247491836548
【秋日會宣風坊亭、與翰林善學士、吏部橘侍郎、御史江中丞、能州前刺史、參州前員外源刺史、藤茂纔、聯貢士、懷舊命飲】自趨榮利別文賓，酌酒吟詩亦不親。聚雪窓中三益友，宣風坊北一尋辰。心如少日紅顏昔，齒及殘秋白髮新。嘉說交談倶在我，泣言運命各由人。藤尚書恨藏山月，慶內史悲遁俗塵〈藤尚書、慶內史、共是舊日詩友、落飾入道、兩別詩酒、餘以有恨、故云〉。不若聊成懷舊飲，憂腸平忘養精神。不若聊成懷舊飲，憂腸平忘養精神。,藤原有国,0,0.74112468957901
【初冬感李部橘侍郎見過、懷舊命飲】閑居情感被何催，門巷蕭條稀客來。偶遇芝蘭芳契友，宣風坊裏一傾杯。,藤原有国,0,0.7411246299743652
【秋日登天臺、過故康上人舊房】天臺山上故房頭，人去物存歲幾周。行道遺蹤苔色舊，坐禪昔意水聲秋。石門罷月無人到，巖空掩雲見鶴遊。此處徘徊思往事，不圖君去我孤留。,藤原有国,0,0.7411247491836548
【向西京過孔門口號】出入廟堂舊小生，空歸今日向西京。過門禮拜殷勤祝，願許槐門作上卿。,藤原有国,0,0.74112468957901
【除名之後、初復三品、重陽之日、得陪宴席、情感所催、欲罷不能、聊述鄙懷、呈諸知己】我是柴荊貶謫人，豈圖徵召列文賓。除名二月花開日，待詔重陽菊綻辰。籬落不要陶隱醉，蘭叢應咲楚臣紉。忽抛野服染愁淚，更著朝衣賁老身。遄死空爲黃壤骨，憖生再踏紫宸塵。半焦桐尾雖殘燼，已朽松心免作薪。籠鶴放雲振泥翅，轍魚得水潤枯鱗。鬢斑蘇武初歸漢，舌在張儀遂入秦。運任秋蓬風處轉，榮同朝菌露中新。抽簪將學空門法，未報皇恩未解紳。,藤原有国,0,0.7411247491836548
【秋月高低明】燕子樓中寒影滿，烏孫路上曉光懸。斜臨嶺面挑山霧，迥落潭心卷水菸。,藤原有国,0,0.74112468957901
【微菸聞好鳥】籠月影中聲自滑，從風色底韻還清。纔如點黛閑歌後，漸欲遮眸嬾囀狂。,藤原有国,0,0.74112468957901
【池清知雨晴】水澄不泛月離影，底徹應催星駕心。洗色丹萍迎日照，添文綠波被風禁。,藤原有国,0,0.74112468957901
【水清似河漢】疑乘雲渚投流釣，訝渡星河繞岸舟。列宿位摸澄浪底，渾天圖寫曲池頭。,藤原有国,0,0.74112468957901
【鶯啼春暮時】韶光漸盡暮林端，閑聽鶯鳴數曲殘。鳥意若知風客意，嬌音猶莫逐春闌。,藤原秀孝,0,0.74112468957901
【花情鳥思斷塵機】花情鳥思斷塵機，便爲留春暫未歸。映日斜應遲暮景，棲霞暗欲繫殘輝。惜唯開玉顏晴媚，礙是瑩金翅曉飛。色色妨行行色靜，聲聲恨别别聲稀。葭灰粉態交無隔，管律清歌雙不違。或落或啼分散處，曲猶袞袞雪霏霏。,高丘相如,0,0.74112468957901
【暮春見藤亞相山莊尚齒會】主客七人尚齒躬，官班雖異宴遊同。幽情暗與詩篇契，勝躅遥從履道通。調葛絃聲含蜀雨，排松山色展屏風。多年鬢雪難消白，一醉顏花暫借紅。名價賈嚴朝市外，謙光皦藥夕陽中。此春此處看佳會，金谷應從笑石崇。,高丘相如,0,0.74112468957901
【秋月高低朗】從遮鳥路遮窓下，每映仙查映水中。霧盡斜臨蛬草露，雲晴自照鶴皋風。,高丘相如,0,0.74112468957901
【狐疑冰聞波聲】霜妨鶴唳寒無露，水結狐疑薄有冰。,高丘相如,0,0.74112468957901
【田家秋意】蕭索村風吹笛處，荒涼隣月擣衣程。,高丘相如,0,0.74112468957901
【石山寺作】泉飛雨洗聲聞夢，葉落風吹色相秋。,高丘相如,0,0.74112468957901
【暑往寒來】蜀茶漸忘浮花味，楚練新傳擣衣聲。,高丘相如,0,0.74112468957901
【嵯峨野秋望】憶嶺鹿歸溪霧底，卜林鳥入夕陽端。,高丘相如,0,0.74112468957901
【田家秋意】牛休門荻花寒處，犬吠園林葉落聲。,高丘相如,0,0.74112468957901
【風度殘花下】一占林園四望賖，閑聽風響度殘花。偏過曉後仙方雪，暗拂晴前數片霞。觸到珠疎皆處處，傳來錦脆是家家。不堪聲底妝空落，相玩如今恨日斜。,高丘重名,0,0.74112468957901
【風度殘花下】芳菲漸盡晚林中，欲落殘花幾任風。雪灑沙頭聲更白，霞飄籬腳響還紅。輕妝易亂遮春眼，濃艶難留鎖曉夢。從此枝間吹送處，可憐片片自忽忽。,高丘兼弘,0,0.74112468957901
【柳絮飄春雪】柳絮隨風春暮程，飄颻如雪眼先驚。飛來欲類銀花脆，亂落應同玉屑輕。訪色空迷蔥嶺曉，尋妝自入兎園晴。辭枝盡日斜翻處，想像當初謝女情。,文室如正,0,0.74112468957901
【菊殘秋意留】尋色如添潘嶽興，訪妝似斷宋生腸。叢寒猶繫蕭辰影，籬媚還籠素節光。,文室如正,0,0.74112468957901
【臨池愛水涼】靜耽細浪行沈思，苦玩清流坐洗心。襟冷堤邊沙月影，汗收岸外水風音。,文室如正,0,0.74112468957901
【秋花含露養】含將滋液生成足，承得濃暉撫育加。暗添孤叢晴後長，遍霑雜蕊夜初奢。,文室如正,0,0.74112468957901
【對菊待重陽】傍架兼思黃蕊綻，繕叢先慣白衣來。誰人籬下期盈把，何客花前欲引盃。,文室如正,0,0.7411246299743652
【風度諳春意】徐扇初知開草甲，緩吹自覺理鶯歌。料知臺上呼詩酒，想得花前舞綺羅。,文室如正,0,0.74112468957901
【樹溼月過遲】空礙風枝難轉影，深籠菸葉未舒光。度林伴得平頭雪，隔嶺相同滿鬢霜。,文室如正,0,0.74112468957901
【柳絮飄春雪】春闌柳絮雪相驚，不辨飄來滿眼程。菸薄唯看鉛粉亂，風廻偏有玉塵輕。孫康欲衆門前夜，蘇武寧食塞外嗜。萬朶交加皆六出，折將定入郢中聲。,三善篤信,0,0.74112468957901
【林花落灑舟】花落林間枝漸空，多看漠漠灑舟紅。夜維桃浦飄紅雨，春艤柳堤送絮風。范蠡泊迷霞亂處，子猷行過雪飛中。更耽濃艶暫停棹，興引鎮爲吟詠翁。,藤原道長,0,0.74112468957901
【度水落花舞】花落春風池面清，舞來度水伴歌鶯。趁流妝似玉簪亂，逐岸色疑羅袖輕。粉妓易迷飄浦暮，伶人難辨過波程。唯歡此地古今趣，再有沛中臨幸情。,藤原道長,0,0.74112468957901
【左右好風來】好風來處慰心腸，左右飄衣夏日忘。橫劍腰聞聯竹響，續銘座下送荷香。簾帷高捲雙衿動，羅綺閑居兩鬢涼。唯樂前池無苦熱，月明白浪疊冰霜。,藤原道長,0,0.74112468957901
【晚秋遊清水寺上方】清水寺深東嶺頭，暫辭塵境草堂幽。雲端鐘響逐嵐去，澗口泉聲穿石流。禮佛獨憐霜葉老，伴僧同入暮山秋。輪廻世世纏煩惱，今仰大悲豈有愁。,藤原道長,0,0.7411247491836548
【暮秋於宇治別業即事】別業號傳宇治名，暮雲路僻隔華京。柴門月靜眠宿色，旅店風寒宿浪聲。排戶遥看漢文去，卷簾斜望雁橋橫。勝遊此地猶難盡，秋興將移潘令情。,藤原道長,0,0.74112468957901
【冬日陪於飛香舍、聽第一皇子始讀御注孝經、應教】我王今日問微言，學得先知敬至尊。何忘兎園朝夕志，自蒙君命不殊孫。,藤原道長,0,0.74112468957901
【賀大江匡衡兼三官】侍讀皇恩歲歲新，尾州再作撫民人。桓榮昔者猶應劣，李部翰林任又頻。,藤原道長,0,0.74112468957901
【水清似晴漢】橋疑鵲翅斜懸岸，松誤仙查獨過流。荻沛應迷寒月落，菊潭誰辨曉星浮。,藤原顕光,0,0.74112468957901
【三月三日侍宴、同賦問柳發紅桃、應製】三日花朝和暖辰，紅桃間柳發妝新。菸濃纔透綏山月，黛動半藏曲水春。碧玉簾中裁錦妓，青羅帳裏舉燈人。宸遊如舊羣臣醉，醉意詠歌魏代塵。,藤原伊周,0,0.74112468957901
【暮春侍宴左丞相東三條第、同賦度水落花舞】仙家春暮落花程，度水飄颻舞自輕。艶態應歌遮岸色，奇香待拍踏波聲。雪膚路溼霓裳重，風力橋高錦袖明。鳳輦宴酣方欲幸，可憐沛老押恩情。,藤原伊周,0,0.74112468957901
【暮春與右金吾、眺望施無畏寺上方】今日引君出世塵，施無畏寺許交親。情歡偶入菸霞興，官恥倶爲獻納臣。山雨鐘鳴荒巷暮，野風花落遠村晨。此時眺望忘歸路，暫作騰騰閑放人。,藤原伊周,0,0.74112468957901
【花落春歸路】春歸不駐惜難禁，花落紛紛雲路深。委地正應隨景去，任風便是趁蹤尋。枝空嶺徼霞消色，妝脆溪閑鳥入音。年月推遷齡漸老，餘生只有憶恩心。,藤原伊周,0,0.74112468957901
【夏夜池亭即事】圍棋掩韻及雞鳴，向老殷勤朋友情。□詠新調千首集〈于時於座上披閱銀牓集、故有此興〉，心歸不斷一乘聲〈相府不斷經、年月漸久、故云〉。水菸半溼綺羅冷，山月初昇樓閣明。逸樂君家時日事，風流常得到蓬瀛。,藤原伊周,0,0.74112468957901
【牛女秋意】何爲靈匹久相思，一歲唯成一會期。行佩應紉冷露玉，雙蛾且畫遠山眉。未終秋夜難來意，已至朝雲欲別時。此恨綿綿無說盡，蒼茫天水問阿誰。,藤原伊周,0,0.7411247491836548
【與諸文友、泛船於宇治川、聊以逍遥】篾筌蘆廬宇治川，泛然相憶古神仙。清談緩發盃初匝，緩騎遲來棹未前。橫嶺晚雲紅慘澹，落灣秋水白潺湲。林南柳樹將軍宅〈深草西岸有一舊墟、臨河有楊柳兩三株、人傳天慶征東使終焉之地也、江相公詩云、只看小晴宅前柳、謂此乎〉，橋北稻花帝王田〈宇治院臺榭已毁、只有點田〉。波勢湯湯巴峽路，風聲嫋嫋洞庭天。山河奇絕詩人記，土地苞茅里老傳。朝位共趨鸞鳳闕，野遊同宿釣漁船。壽夭否泰非吾意，唯誦莊生第一篇,藤原伊周,0,0.74112468957901
【憐戶部出家】撫簪昔戲紅樓上，對鏡今愁白屋中。盛者必衰新見取，剃除霜鬢出塵蒙。,藤原伊周,0,0.74112468957901
【冬日陪於飛香舍、聽第一皇子始讀御注孝經、應教】經傳百家多異說，微言被世古今聞。老臣在座私相語，我后少年學此文。,藤原伊周,0,0.7411247491836548
【客有圖孟嘗君像以詩讚其德者矣、餘昔讀史記、知田君之爲人、因成四韻加篇末】相門有相事無空，田氏常爲六國雄。名聞諸侯傳薛立，謀諮下客入秦宮。樓臺在昔綺羅月，同里至今任侠風。豪傑人人雖景慕，□憐冢上牧羊童。,藤原伊周,0,0.74112468957901
【夏日同賦未飽風月思、深字】風月結交非古今，相思未飽每年心。感時無止吹花色，逢友應求出霧陰。文路春行看不足，詞林秋望老彌深。美哉丞相優遊趣，詩酒興中聞法音〈于時卅講間、故有此典〉。,藤原伊周,0,0.74112468957901
【贈飛州高使君赴任】把酒別筵日暮時，爲君更寄一篇詩。東部風月秋風夜，四五年來分付誰。,藤原伊周,0,0.74112468957901
【齋院相公忌日令終諷誦】相公去後幾光陰，每憶纔名淚不禁〈自少年時、世稱有識〉。翠羽簾前鸚鵡盞〈往年人人參會齋院之日、相公簾中出盞、忽作佳句〉，紅花帳下鳳凰琴〈傳聞侍公主之帳下、受琴箏之妙曲〉。唯從神院蒸嘗禮，未習佛門寂滅心。向使當初行一善，冥冥中有有相尋。,藤原伊周,0,0.7411247491836548
【秋日到入宋寂照上人舊房】五臺眇眇幾由旬，想像逼爲逆旅身。異土縱無思我日，他生豈有忘君辰。山雲在昔去來物，漁鳥如今留寺人。到此悵然歸未得，秋風暮處一沾巾。,藤原伊周,0,0.74112468957901
【餘近曾有到寂上人舊房之作、左丞相尊閣忝賜高和、聊次本韻、敬以答謝】秋景纔殘不及旬，蕭條相憶遠遊身。徘徊巖戶荒涼處，珍重瓊篇答貺辰。增價還慙吳市馬，呑聲遥謝郢歌人。適交懷舊詩篇末，把筆沈吟整葛巾。,藤原伊周,0,0.74112468957901
【大極殿朝拜詩】玉扆日臨文鳳見，紅旗風卷畫龍揚。,藤原伊周,0,0.74112468957901
【菊有延年術】獻壽吹來三□能，採花拂盡首間霜。,藤原伊周,0,0.74112468957901
【秋日遊棲霞寺】庭松百尺歷年老，山月幾回仍舊圓。,藤原伊周,0,0.74112468957901
【新嘗會觀五節舞女】繡帳妝成燈照曜，金樓宴提月徘徊。,藤原伊周,0,0.7411246299743652
【右丞相白川亭作】馬臺東山遠山路，賓閣南頭明月池。,藤原伊周,0,0.74112468957901
【暮春同賦隔水花光合、應教】花脣不語偸思得，隔水紅櫻光暗親。兩岸芳菲浮浪上，流鶯盡日報殘春。,藤原佐理,0,0.74112468957901
【花鳥春資貯】春多資貯足相尋，非啻花飛也鳥吟。裁錦惜將風底色，貫珠銜得月前音。林勝茅土三千戶，谷笑華山一萬金。軟語關關頻報處，拾葩還恥不廉心。,藤原公任,0,0.74112468957901
【度水落花舞】洞中今望落花明，度水舞時俗眼驚。應下妝樓飄岸處，似翻羅袖映波程。雙行蝶導流心動，送曲風來浮艷輕。爲倩陽春新調奏，宮商自有治安聲。,藤原公任,0,0.74112468957901
【四月未全熱】炎蒸未及惱心胸，便識有時節氣從。千畝麥風秋喑報，一旬萍日暑猶慵。試披筠簟還應卷，初製蕉衣半不縫。命飲言詩忘俗境，更嘲河朔昔劉松。,藤原公任,0,0.74112468957901
【夏月勝秋月】月好雖稱秋夜好，豈如夏月惱心情。夜長閑見猶無足，況是晴天一瞬明。,藤原公任,0,0.74112468957901
【晴後山川清、探得遊字】山霽川清景趣幽，近望西腳對東流。嶺摸毛女唯青黛，浪伴漁翁自白頭。雲霧靄收松月暗，菰蒲菸卷水風秋。云仁云智足相樂，宜矣登臨促勝遊。,藤原公任,0,0.74112468957901
【同諸知己錢塘水心寺之作、本韻】錢塘湖上白沙頭，四面茫茫樓殿幽。魚聽法音應踊躍，鳥知僧意幾交遊。春風岸暖苔茵舊，暑月波寒水檻秋。已對詩章諳勝趣，何勞海外往相求。,藤原公任,0,0.74112468957901
【白河山家眺望詩】郊外卜居塵事稀，迢迢春望思依依。荒村日落菸猶細，遠岫雲幽鳥獨歸。來去旅人行眼路，淺深花錦織心機。蓬居雖恥仙郎到，憖命詩篇惜晚暉。,藤原公任,0,0.74112468957901
【冬日陪於飛香舍、聽第一皇子始讀御注孝經、應教】今日天孫初問道，欲廻聽悟就研鑽。聖明治跡何相改，貞觀遺風觸眼看〈唐太宗使諸王皆就學、故云〉,藤原公任,0,0.7411247491836548
【更日同賦未飽風月思、深字】何事詞人未飽心，嘲風哢月思彌深。嗜殊滋味吹花色，滴似詞飢落水陰。翰墨難乾蘋末浪，襟懷常繫桂華岑。一時過境無俗物，莫道醺醺漫醉吟。,藤原公任,0,0.74112468957901
【閑中間左親衛員外將軍兩度遊宇治川、聊述中懷、偸呈下風】行樂仙郎端坐客，寂寥想像勝遊程。華船有舟波澄色，蓬戶無人雨滴聲。詩酒笙歌非我事，林叢水石稱君情。相思未慰棄豫恨，空有多年合契名。,藤原公任,0,0.7411246299743652
【冬日往詣般若寺、見故藏闍梨舊房、中心之感、觸緖難禁、遂書所懷、寄覺上人】僧龍去後幾光陰，赴到那堪泉下心。林學釋尊雙樹色，水傳憍梵一言音。慈悲已斷空留室，忍辱長薰獨溼襟。殊惱心腸君識否，娑婆舊契與年深。,藤原公任,0,0.7411247491836548
【水清似晴漢】色是碧霄風洗曉，望猶銀漢月瑩秋。菊開兩岸星將亂，柳浸曲流查自浮。,藤原公任,0,0.7411247491836548
【葉聲風外遠】飄楓聞暗江應僻，亂柳韻寒岸幾幽。吹送空迷遥漢雨，拂來猶隔禁園秋。,藤原公任,0,0.74112468957901
【野行幸屏風詩】德照飛沈雲夢月。,藤原公任,0,0.7411246299743652
【花鳥春資貯】花鳥何日聞古今，爲春資貯勝千金。積應能散風前色，貪欲相傳露底音。頹景餘粮三月語，後旬生計一園心。從茲想得非貧素，每見土宜任醉吟。,藤原斉信,0,0.7411247491836548
【度水落花舞】韶樂非唯麟鳳驚，落花度水舞方輕。玉簪初動飄流處，羅袖斜翻過浪程。飛笑妝娃縈岸出，亂隨伶客棹舟行。鶴遊蝶戲應同意，率舞皆知治世聲。,藤原斉信,0,0.74112468957901
【絃歌伴月來】見說絃歌伴月程，蕭蕭來觸脆且清。高調欲踏樓中雪，相唱方趁嶺上晴。雲掩秋風吹亦至，霧開瀧水撫初行。沸天遍使尊卑樂，應笑子遊昔武城。,藤原斉信,0,0.74112468957901
【清夜月光多】從迎清夜月方昇，遠近光多似好朋。四五更天皆粉壁，三千界地盡層冰。樓臺內外無邊見，渠水高低各處澄。照到於同皇德遍，家家爭望得相仍。,藤原斉信,0,0.7411247491836548
【水樹多佳趣】水樹清涼景氣深，自多佳趣助登臨。一千年鶴鑑流思，五大夫松傾蓋心。翡翠成行菸暗色，瑠璃繞地浪清音。歡遊已隔囂塵境，英語此時漫醉吟。,藤原斉信,0,0.74112468957901
【四望遠情多】鶴舞還諳緱嶺月，雁歸更憶塞垣風。襟懷一日神皋外，思緖萬端客路中。,藤原斉信,0,0.74112468957901
【霜樹疑春花】露林逐驗馨香少，拂朶應知粉黛空。染未是非寒雨後，殘難分別夕陽中。,藤原斉信,0,0.74112468957901
【水清似晴漢】迷接鵲飛沈沒鳥，如逢查轉往還舟。潭心菊映殘星遠，浪底萍消雜翳收。,藤原斉信,0,0.74112468957901
【葉聲風外遠】夢覺高諳城柳雨，韻寒遥識岸楓秋。驅如隔地馳心得，拂是何林入聽幽。,藤原斉信,0,0.74112468957901
【月光遠近明】山水三更鋪白練，樓臺四面列銀鐺。庭中便是琴書地，隴外空應飫飲鄉。,藤原斉信,0,0.74112468957901
【失題】秋月夜閑聽案曲，金風吹落玉簫聲。,藤原斉信,0,0.7411246299743652
【暮秋左相府宇治別業即事】一尋別業許相從，賞翫風流到下春。交淡偏宜廻砌水，契堅最好拂軒松。門前秋導三巴峽，窓裏暮迎五老峯。此地勝形關相者，濟川舟楫繼先蹤。,藤原行成,0,0.74112468957901
【葉聲風外遠】飄來何地響將隔，落卻幾程聽漸幽。深洞應疑超嶺去，閑客不審入內留。,藤原行成,0,0.74112468957901
【暮春侍宴左丞相東三條第、同賦度水落花舞、應製】花前春暖鳳池清，落蕊舞來度水程。分岸妝奢風漸送，上橋簪動月相迎。飄超石瀨紅裾轉，散過波塘玉履輕。此地猶應真勝地，宸遊再奏九貂聲〈先年有臨此地、故獻此句〉。,藤原為時,0,0.74112468957901
【雨爲水上絲】暮雨濛濛池岸頭，更爲水上亂絲浮。經從潭面霑難結，曳自波心脆不留。細灑應爭漁浦藕，斜飛欲貫釣磯鉤。誰知流下沈潛客，霜縷教莖夏裏秋。,藤原為時,0,0.74112468957901
【夏日陪於員外端尹文亭、同賦泉傳萬歲聲】人年萬歲傳何處，一道飛泉遶石橋。漢主若知家主意，山聲定愧水聲幽。,藤原為時,0,0.74112468957901
【九月盡日、侍北野廟、各分一字】時隨冠蓋認祠看，新樂鋒鏦古□寒。非啻玄孫成盛集，九重天子促金鸞。,藤原為時,0,0.74112468957901
【海濱神祠】晴沙岸上暮江干，鬱鬱林蘿蔭社壇。應是神心嫌苦熱，浪聲松響夏中寒。,藤原為時,0,0.74112468957901
【題玉井山莊】玉井佳名被世稱，松楹半接碧嚴棱。山雲繞舍應褰幔，澗月臨窓欲代燈。梅發寒花朝見雪，水收幽響夜知冰。池邊何物相尋到，雁作來賓鶴作朋。,藤原為時,0,0.74112468957901
【門閑無謁客】家舊門閑只長蓬，時無謁客事條空。翟公去尉塵長息，袁氏安貧雪不通。草合園生秋露白，苔封扉帶夕陽紅。久忘倒履送迎禮，別作洛中泰適翁,藤原為時,0,0.74112468957901
【和高禮部再夢唐故白太保之作】兩地聞名追慕多，遺文何日不謳歌。繫情長望遐方月，入夢終踰萬里波。露膽雖隨天曉隔，風姿未與影圖訛〈我朝慕居易風跡者、多圖屏風〉。仲尼昔梦周公久，聖智莫言時代過。,藤原為時,0,0.74112468957901
【夏日同賦未飽風月思】未飽多年詩思侵，清風朗月久沈吟。志隨日動何爲足，興遇晴牽豈厭心。班扇長襟秋不盡，楚臺餘味老彌深。時人莫笑散樗吏，白髮緋衫獨尚淫。,藤原為時,0,0.74112468957901
【春日同賦閑居唯友詩】閑居希有故人尋，益友以詩興味深。苦嗜獨題如合志，緩吟自聽便知音。思凝草木過聯璧，義入風雲勝斷金。若不形言兼杖醉，何因安慰陸沈心。,藤原為時,0,0.74112468957901
【覲謁之後、以詩贈大宋客羌世昌】六十客徒意態同，獨推羌氏作纔雄。來儀遠動菸村外，賓禮還慙水館中。畫鼓雷奔天不雨，彩旗雲聳地生風。芳談日暮多殘緖，羨以詩篇子細通,藤原為時,0,0.74112468957901
【重寄】言語雖殊藻思同，纔名其奈昔揚雄。更催鄉淚秋夢後，暫慰羈情晚醉中。去國三年孤館月，歸程萬里片帆風。嬰兒生長母兄老，兩地何時意緖通。,藤原為時,0,0.74112468957901
【去年存、中書大王排花閣命詩酒、左尚書、藤員外中丞惟成、菅右中丞資忠、內史慶大夫保胤、共侍席、內史在大王屬文之始、以儒學侍、從容尚矣、七八年來、洛陽纔子之論詩人者、謂三人爲先鳴、當于其時、或求道一乘、或告別九原、西園雪夜、東平花朝、莫不閣筆廢吟、眷戀惆悵、廼者研精之餘、披覽去年之作、其文爛然存、其人忽然去矣、遂製懷舊之瓊篇、忝賜惟新之玉章、善以爲翰墨之庸奴、藩邸之舊僕而已、因之爲時一讀腸斷、再詠淚落、偸抽短毫、敬押高韻】梁園今日宴遊筵，豈慮三儒滅一年。風月英聲揮薤露，幽閑遠思趁林泉。新詞切骨歌還澀，往事傷情覺似眠。繁木昔聞摧折早，不纔無益性靈全。,藤原為時,0,0.74112468957901
【嵯峨秋望】踏露路迷紅葉色，迎風衣染紫蘭香。林梢雁陣穿秋霧，山腳人家帶夕陽。,藤原為時,0,0.74112468957901
【風度諳春意】花定開敷香遠近，鳥應撩亂韻斜過。力微詩酒芳遊促，聲暖笙歌逸興多。,藤原為時,0,0.74112468957901
【絃歌伴月來】光應雙至寒彈韻，影漸相臨慢拍聲。折柳高調携雪引，入松遺曲帶花行。,藤原為時,0,0.7411246299743652
【早涼秋尚嬾】蘆浦波幽花未白，桂林露宿葉無紅。衣應嬾擣幽閨月，雁恨遲傳遠塞風。,藤原為時,0,0.74112468957901
【池清知雨晴】石潭風洗雲應去，碧水波平月漸沈。歸鳥路橫斜岸底，遠峯黛浸暮江心。,藤原為時,0,0.74112468957901
【舊遊安在哉】携將長泣芒原路，尋到空看故宅苔。意態時開詩卷悟，交談唯□夢魂催。,藤原為時,0,0.74112468957901
【田家秋】三巴峽月雲收白，七里灘波葉落紅。,藤原為時,0,0.74112468957901
【花落春歸路】花落春歸共負心，更遮行路共相尋。風和過處多薰地，鳥老去程漫謝林。媚景臨岐殘雪亂，芳辰按轡晚霞深。光陰苒苒當頭走，一日追歡勝萬金。,藤原輔尹,0,0.74112468957901
【醉時心勝醒時心】醉心已勝最應甘，誰以醒時比漸酣。與彼停盃思往事，豈如添戶契交談。漢高祖樂頻欣識，楚屈原憂未酌諳。百慮消中遺有恨，老來官散淚難堪。,藤原輔尹,0,0.7411247491836548
【絃歌伴月來】彈雪曲中乘雪到，貫珠音底對珠行。輝將峽水相和進，影與梁塵舉動迎。,藤原挙直,0,0.74112468957901
【池水繞橋流】池上雨收景氣晴，溶溶流水繞橋清。廻塘菸裏龍鱗暗，枯岸晴前雁齒明。潭泛紅欄南北影，浪隨玉履往還聲。每看形勝消塵慮，何必遠求蓬與瀛。,藤原敦信,0,0.74112468957901
【暮春尋花】望疲雲嶺千條雪，跡入菸村一道霞。,藤原定頼,0,0.74112468957901
【遊法性寺】禪定水清寒谷月，閼伽花落故園霜。,藤原定頼,0,0.74112468957901
【北山山莊】草創主人雲臥後，竹編客舍雨墮時。,藤原定頼,0,0.74112468957901
【暮春於右尚書菅中丞亭、同賦閑庭花自落】送春花下一相尋，自落閑庭助幽吟。脆是天爲人散地，飄非風意鳥馴林。遊塵紅定蹊初合，行履珠歸跡半深。徒見多年開復落，今年初識有芳心。,大江以言,0,0.74112468957901
【林花落灑舟】春暮林花枝漸空，紛紛散落灑舟中。棹郎忽怪黃頭雪，畫鷁應迷繡羽紅。妝勝郭家歸路日，榮嘲傅氏濟川風。池亭頻侍華筵末，枯幹先歡路欲通。,大江以言,0,0.74112468957901
【花木被人知】春天花木富芳榮，自被人知得擅名。何處未承霞養色，誰家不審鳥呼聲。匂同唐帝專房女，妝笑秦聲一里兄。莫恨翰林零落去，西園今日接羣英。,大江以言,0,0.7411247491836548
【花色照青松】花色重重德及隣，青松引照假濃春。露瑩不暗含菸暮，霞映猶明凝雨晨。翠竹簾前紅袖透，綠蘿山上月眉新。使君今有芳心屬，零落翰林榮望頻。,大江以言,0,0.74112468957901
【敷簟待客來】夏天敷簟立徘徊，終日相期待客來。且掃門前當月展，預空座右任風開。一條露滑憑言約，六尺菸平誡酒盃。珍重相公招引德，不然爭到晚涼廻。,大江以言,0,0.74112468957901
【高閣夜涼多】高閣斜排四望窮，涼多暑散夜登中。攀臨靈檻昏煩息，歷上平臺暗熱空。納月簟瑩迎曉露，聯雲燈動先秋風。凄清自遇爲善樂，宋景應慙侍楚宮。,大江以言,0,0.74112468957901
【遥山斂暮菸】眇吵遥山幾許程，暮菸斂盡望中晴。遠松正色鳥歸見，新月浮陰嵐去明。深帳高褰青黛出，低巾更整醉顏驚。吾王本自久相樂，尼嶺光暉顧眄生。,大江以言,0,0.74112468957901
【海不辭水】巨海儀形聞古今，不辭積水遂成深。謂多夏后奔流漸，論細秋王滴露侵。吞閱渭波涇浪色，納傳一日再潮音。朝宗有信未知飽，涯岸無厭何處尋。坎位當仁宜自得，坤靈與化好相歆。三回九折東西路，江月漢雲曉夕心。萬國應歸南面德，衆星猶拱北辰陰。拙詩迷敘滄溟趣，更執玄虛舊賦吟。,大江以言,0,0.74112468957901
【夏日陪員外端尹文亭、同賦泉傳萬歲聲】山呼萬歲空無識，水號千秋未足要。唯有泉聲新引得，相傳萬歲一家遥。,大江以言,0,0.74112468957901
【冬夜宿法音寺、各言志】近日相期此寺中，此宵相宿思方空。先言不信夏侯芥，雙鬢漸梳商老蓬。抱節還傷松竹雪，繫緣遥結悉檀風。有時俟得好文日，始識是吾運未通。,大江以言,0,0.7411247491836548
【歲暮遊園城寺上方】歲暮偶尋山寺登，蕭蕭四望感相仍。鄉園迢遞令雲隔，林草彫殘被雪凌。風澗寒時斟綠桂，石橋滑處杖紅藤。松門親友昏看鶴，花路遠雞曉聽蠅。共引霜臺歡會客，初逢雲洞薜蘿僧。風情忽發吟猶苦，日腳漸斜去未能。泉戶草殘寒雪厭，山厨茶熟暮菸興。懺來累業眼前結，除卻塵勞意裏凝。學路虛名慙夜月，官途寸步踏春冰。欲歸延佇及昏黑，遥指河西一點燈。,大江以言,0,0.74112468957901
【三月盡日陪吉祥院聖廟、同賦古廟春方暮、各分字】時置犧樽召鳳文，送春今宴廟門雲。一門自有千年會，遮莫花飛復鳥分。,大江以言,0,0.74112468957901
【閑中日月長】閑中氣味屬禪房，唯得自然日月長。幽室浮沈無短晷，陰居隣里有餘光。陶門跡絕春朝雨，燕寢色衰秋夜霜。我是柴扉樗散士，閑忙苦樂兩相忘。,大江以言,0,0.74112468957901
【夏日於左監門宗次將文亭聽講令】講席偶牽儒學中，數篇法令聽于公。撫民基趾開東閣，體國權輿出上宮。三尺竹疎隆漢露，萬方草動有虞風。猶歡結契弟兄義，得使多年深意通。,大江以言,0,0.74112468957901
【冬日陪於飛香舍、聽第一皇子始讀御注孝經、應教】人倫高行無先孝，皇子執經幼學間。從此已知吾道達，□□□出自尼山。,大江以言,0,0.74112468957901
【早夏陪宴、同賦所貴是賢纔、各分一字、應製】聖代嘉猷尤足稱，賢纔是貴頌聲興。磻溪跡去雲空宿，傅野道開月獨昇。春岸釣抛忘綠草，朝端齡老杖紅藤。庸材幸接仙材末，但喜孜孜道正弘。,大江以言,0,0.74112468957901
【夏日同賦未飽風月思、深字】由來風月思沈沈，遇境方知未飽心。到老恨遺朝不倦，逐時癖在弄彌深。起家望德清明影，嗜道猶求吹舉音。偶奉翹材東閤道，長誇古跡自傳吟。,大江以言,0,0.7411247491836548
【寒近醉人消】凜凜冴陰酒數巡，寒消難近醉中人。劉公席絕嚴霜及，王氏鄉占愛日憐。蘭殿宴闌花雪暖，竹林冬至玉山春。仰恩斟酌恩無算，便識堯尊百姓親。,大江以言,0,0.74112468957901
【暮春陪員外藤納言書閣、餞飛州刺史赴任、應教】十餘年往結交久，忽到飛州萬里雲。雲色風音應怪我，無官今送有官君。,大江以言,0,0.74112468957901
【水氣先秋冷】水氣自教冷氣通，先秋忽怪與秋同〈見作文大體〉。洲蘆浪碎驚花白，岸樹日藏省葉紅〈見新朗詠〉。,大江以言,0,0.74112468957901
【養竹稍成林】心料入戶高卑月，目記埋窓厚薄菸。近日獨知非往日，明年兼憶勝今年。,大江以言,0,0.74112468957901
【晴後山川清】秦蓋松乾無霧雨，殷舟月照定波瀾。歸嵩鶴舞日高見，飲渭龍昇雲不殘。,大江以言,0,0.7411246299743652
【秋聲多在山】衆籟曉興林頂老，羣源暮叩谷心寒。風聞遠及霜鐘動，俗韻來添月杵闌。,大江以言,0,0.74112468957901
【林池春色暮】逐日漸看添竹綠，及旬定憶採蓮紅。花零陰礙當晴月，簾卷波生欲夏風。,大江以言,0,0.74112468957901
【花氣染春風】吹自杏園晴後露，扇從梅嶺曉來雲。淺深少女聲中寫，濃淡嬰兒意底薰。,大江以言,0,0.74112468957901
【菊是得名草】遶籬偏著風薰色，屬水流傳月送香。班氏纔慙□漢月，明妃籍恨入胡霜。,大江以言,0,0.74112468957901
【花時意在山】廬杏綏桃存夢想，劉蹊阮洞繫精神。萬緣不起唯林露，一念無他是嶺春。,大江以言,0,0.7411248087882996
【秋思入江山】乘興棹舟應正到，逃名鞭馬更何之。吳松風處鱸魚膾，商嶺雲中素月眉。,大江以言,0,0.74112468957901
【鄉思繞關河】夕月鞭慵重霧底，春風棹澀急流潯。過楊菸結眉愁面，隨浪花添淚灑衿。,大江以言,0,0.74112468957901
【鳥有歸□□】心約孤雲深草裏，首逢三月落花程。胡羊乳畢北臣淚，漢鵠羽成南客情。,大江以言,0,0.74112468957901
【思花對綠樹】芳菲未飽菸枝裏，詩酒難忘雨葉陰。晚月光藏山下望，春娃妝別帳前心。,大江以言,0,0.74112468957901
【待月望秋山】南樓課坐蹤雖企，東戶儲琴眼遠行。假寐且窺溪露隙，支頤不審峽雲橫。,大江以言,0,0.74112468957901
【褰簾待月出】卷玉南樓兼置座，推鉤東嶺屡回頭。秦關人急思雞夜，漢水星期結鹊秋。,大江以言,0,0.74112468957901
【長期花下會】逐時久要芳林露，聯日遥交煖樹塵。霞契茅山三月曉，風移蓬島萬年春。,大江以言,0,0.74112468957901
【詩情似得仙】思入九華青羽使，境經七葉白頭孫。月秋十二樓前路，風暮蓬萊洞裏門。,大江以言,0,0.74112468957901
【山深又遇花】隨蹊頻訪過林下，占洞重行傍水濆。望色多迷蔥嶺雪，計匂轉入薜巖雲。,大江以言,0,0.74112468957901
【絃歌伴月來】停午今當催夜怨，傾西定到唱秋聲。落隨黃竹雪心動，引入菸松風跡明。,大江以言,0,0.7411246299743652
【□□□歸家】入苑空抛看牖月，就林不識拂門塵。蹊迷晉日隨流客，跡似胡天食雪人。,大江以言,0,0.74112468957901
【山花墻上看】南枝色對東家艶，列岫妝來四面塵。隣隔未藏飄澗曉，眼踰高□昭雪春。,大江以言,0,0.74112468957901
【坐看新落葉】窓深眼路聲猶薄，席煖林頭色已紅。獨卷廉帷初望地，閑携詩酒漸愁風。,大江以言,0,0.74112468957901
【霧晴山望遥】樵蹊蹤細嵐晴暮，仙洞梯明日落秋。月上應迷塵拭鏡，葉飛方誤浪平舟。,大江以言,0,0.74112468957901
【霜天聞夜鶴】桂月上時衣洗白，蘭燈挑後頂霑丹。蓬壺□唳閨初冷，葛屨暗蹤夢結難。,大江以言,0,0.74112468957901
【新蝉禁中聞】仙郎縱有常聽習，俗客應矜里耳驚。更亂中臺朝日思，暗添內樂奏風聲。,大江以言,0,0.74112468957901
【雪裏辨松操】凡材難及雲黃後，本性無移嶺白程。三日猶寒分玉色，孤菸初散識琴聲。,大江以言,0,0.74112468957901
【夜蘭不辨色】縱有草螢望爭别，自非華燭見無謀。爲深爲淺風聲暗，何紫何紅露影秋。,大江以言,0,0.74112468957901
【惆悵惜春暮】尋輝無跡餘震地，望景如奔落日車。窓裏空聽離露鳥，林間唯見任風花。,大江以言,0,0.74112468957901
【詩情被勸春】喜氣催成中動處，韶光導引外形程。虛無責得林花色，寂寞求來谷鳥聲。,大江以言,0,0.74112468957901
【勸□不如秋】春夏冬天鄉外思，去今來月樂中心。客歸右座露溫色，憂忘先登風冷音。,大江以言,0,0.7411246299743652
【燈疑明月夜】不辨賓朋褰箔意，更迷三五上樓腸。清暉相混秋天霽，殘焰移來曉岫雲。,大江以言,0,0.74112468957901
【醉中對紅葉】顏將委地秋妝混，眉逐辭條曉色開。露染方迷金液酌，風飄還誤玉山頹。,大江以言,0,0.74112468957901
【對水多佳趣】椒房便駐千秋色，蘭輅時臨萬歲陰。得跨都無他處及，恩涯唯有此家深。,大江以言,0,0.74112468957901
【鶴唳無凡聲】應知羽客歸來趣，欲詠毛公傳得篇。花底流鶯寧接語，湖邊行雁幾差肩。,大江以言,0,0.7411247491836548
【水清似晴漢】浪澄柳巷天津靜，砂徹菊潭星渚幽。人監查郎行月曉，鳥浮橋鵲拂雲秋。,大江以言,0,0.74112468957901
【草長江湖上】楓松堤是菰蔣地，木落秋還草暗春。吳郡望青風發馬，杭州道綠月行人。,大江以言,0,0.74112468957901
【夜花依舊開】僧攀四種供新主，鳥語五根報故人。露惠如何先日曉，風儀想像古時春。,大江以言,0,0.74112468957901
【林池似舊時】紅葉光暉前日色，碧波來去往年流。槐風不異髙門昔，蓮露猶殘故府秋。,大江以言,0,0.74112468957901
【樹溼月過遲】隋柳堤遥留曉雪，吳松江遠繫秋霜。粉娃徐步青閨內，素鶴便翔翠嶺傍。,大江以言,0,0.74112468957901
【庭蘭近送香】誰言遠播藩籬下，唯待遍薰咫尺中。入室爲隣秋染露，匂衣未費曉過風。,大江以言,0,0.74112468957901
【閑中秋色變】將鬚徐步苔寒徑，垂拱單居柳悴陰。歸老休臣霜後眼，陵園怨妾月前心。,大江以言,0,0.74112468957901
【秋未出詩境】文峯按轡白駒景，詞海艤舟紅葉聲。,大江以言,0,0.74112468957901
【山水唯紅葉】外物獨醒松澗色，餘波合力錦江聲。,大江以言,0,0.74112468957901
【秋天無片雲】漢帝龍顏迷處所，淮王雞翅失留聯。,大江以言,0,0.74112468957901
【弘誓深如海】以佛神通何酌盡，經僧祇劫欲朝宗。,大江以言,0,0.7411247491836548
【失題】鷹鳩不變三春眼，鹿馬可迷二世情。,大江以言,0,0.74112468957901
【不輕品】真如珠上塵厭禮，忍辱衣中石結緣。,大江以言,0,0.74112468957901
【棲霞寺】一條露白庭間草，三尺菸青瓦上松。,大江以言,0,0.74112468957901
【秋雁教行書】朝隱山雲緗帙卷，暮過林雀巨文加。,大江以言,0,0.74112468957901
【常住此說法】拔提河浪應虛妄，耆閣崛雲不去來。,大江以言,0,0.7411247491836548
【松爲衆木長】龍宮浪動羣魚從，鳳羽雲興百鳥鳴。,大江以言,0,0.74112468957901
【關山欲春夢】露消李老消牛路，風去茅君白鶴峯。,大江以言,0,0.74112468957901
【流鶯歌曲老】唱衰首戴殘花雪，顏耄翅歸舊谷雲。,大江以言,0,0.74112468957901
【但喜煩暑避】日催鳥羽炎暉去，風報金商氣昧幽。,大江以言,0,0.74112468957901
【秋涼風露冷】荒院珠簾閑卷色，遠營風旆重翻聲。,大江以言,0,0.7411246299743652
【林池秋興】露滴暗叢螢火溼，風吹曲岸鷺絲寒。,大江以言,0,0.7411246299743652
【有風終夜涼】枕冷唐妃專幸夜，襟飄魯聖以思程。,大江以言,0,0.74112468957901
【翫女郎】天生花麗妝還冷，地與英靈色方黃。,大江以言,0,0.74112468957901
【蘭以香爲貴】魏宮名顯三臺月，燕夢子傳乃代風。,大江以言,0,0.74112468957901
【失題】南門曉到東西路，八月秋深十五天。,大江以言,0,0.74112468957901
【菊是花聖賢】東籬方遇南薰主，最弟被知季曆兄。,大江以言,0,0.7411247491836548
【蟋蟒近牀聲】吟急殘燈光正背，夢驚孤枕淚難乾。,大江以言,0,0.74112468957901
【林池秋興】林風槐舊繁花久，池水蓮傳累葉芳。,大江以言,0,0.74112468957901
【菊有延年術】流下緣邊皆上壽，籬東日月不傾西。,大江以言,0,0.74112468957901
【憶入唐圓通大師】白首七旬殘日少，蒼波萬里遠天空。,大江以言,0,0.74112468957901
【遊女詩】桂花秋白雲閑地，蘆葉春青冰冷天。,大江以言,0,0.7411246299743652
【山中秋日暮】松門露暗僧歸寺，蘿洞雲棲鳥宿林。,大江以言,0,0.74112468957901
【天秋無片雲】金風吹拂青山極，銀水洗除碧海吞。,大江以言,0,0.74112468957901
【秋夜作】林叢唯任蕭條色，九月纔殘二日光。,大江以言,0,0.74112468957901
【瑶琴治世音】雲調黃德軒嶽遠，風奏南薰舜道興。,大江以言,0,0.74112468957901
【山近雲作隣】西戶曉龍分路月，前簾秋陰隔墻花。,大江以言,0,0.74112468957901
【弱柳不勝鶯、聯句】春娃眠足鴛衾重〈大江匡衡〉，老將腰疲鳳劍垂〈大江以言〉。,大江以言,0,0.74112468957901
【探得富樓那】出從釋氏富樓那，字是滿江意幾多。智慧風高詞卷霧，辨纔浪涌口懸河。慈悲內契應由我，利益外情似忘他。第一名聞三世久，生生輾轉在娑婆。,源俊賢,0,0.7411247491836548
【冬日陪於飛香舍、聽第一皇子始讀御注孝經、應教】珠得琢磨金待鍊，人情從教亦如斯。我王問道偏依禮，至孝自然生即知。,源俊賢,0,0.74112468957901
【池水繞橋流】前池形趣本傳名，流水繞橋入夏清。旅雁一行秋漢潔，長虹千里暮雨晴。魚驚左右紅欄影，人踏東西白浪聲。此處風菸非俗境，宜哉久契勝遊情。,源頼定,0,0.74112468957901
【紅霞間綠樹】春樹春霞無定妝，霞紅樹綠錦成章。鎖菸細柳橫虹影，籠雨孤松映夕陽。薜荔巖頭仙雪色，琉璃水上綺緋光。晴前濃淡獨難破，不待鳳機自施張。,源為憲,0,0.74112468957901
【見大宋國錢塘湖水心寺詩、有感繼之】錢塘尋寺幾回頭，見說菸波四望幽。精舍新詩應日想，白家舊句欲心遊。湖中月落龍宮曙，岸上風高雁塔秋。法界道場雖佛說，恨於勝境自難求。,源為憲,0,0.74112468957901
【石山寺小池蓮】寺鑿小池蓮正迸，與人間草不須論。經爲題目佛爲眼，知汝花中殖善根。,源為憲,0,0.74112468957901
【秋夜對月、憶入道尚書禪公】去年尋君談話夜，飛香舍東秋月明。今夜憶君端居夜，教業坊中秋月清。一虧一盈月相似，時去時來人不同。當我衰鬢難辨白，入君觀念應覺空。何事閑對得相憶，員外官冷無所營。定知山月咲遲來，行年比君二年兄。,源為憲,0,0.74112468957901
【減服御常膳物】明王濟世幾多功，遍代疲民事儉恭。御府奇文應減製，天厨異味不要重。堯年水溢多愁沴，湯日旱炎自棄農。聖代難逃天定數，何爲貴己慕時雍。,源為憲,0,0.74112468957901
【減諸國今年調庸及相稅】王澤旁流及八區，曩時擊壞豈相殊。紫泥文出仁風動，黃紙詔傳惠露濡。宰吏無徵貧戶稅，官家不網廢田租。九重深處得知否，比屋黎元掩泣娯。,源為憲,0,0.74112468957901
【仲秋釋奠、聽講古文孝經、同賦天下和平】萬國咸寧仰聖君，便知王德及飛沈。包茅鎮入朝天貢，葵藿斜抽向日心。機遠都無雲鎖色，航忙豈有浪驚音。中華彌遇堂堂化，想像遐方各獻琛。,源為憲,0,0.74112468957901
【頃者侍中御史中丞、到囚門前、近駐華轂、普見囚徒、與食療饑、好事之輩、以詩歎美、豫傳以聞之、繼其末】詩家著德知君子，積善餘風慶豈無。今日上天應感激，霜臺來愍夏臺辜。,源為憲,0,0.74112468957901
【奉和藤賢纔子登天臺山之什】天臺山嶮萬重強，趁得經行古寺場。削跡囂塵尋上界，懸心發露契西方。鶴閑翅刷千年雪，僧老眉垂八字霜。珍重君辭名利境，空王門下立遑遑。,源為憲,0,0.74112468957901
【代迂陵島人感皇恩】遠來殊俗感皇恩，彼不能言我代言。一草先摧身殆沒，孤蓬喑轉命纔存。故鄉有母秋風淚，旅館無人夜雨魂。豈慮紫泥許歸去，望雲遥指舊家園。,源為憲,0,0.7411248087882996
【瀑水含秋氣】飛自幽巖唯冷色，落於遠岫幾寒聲。凄涼徹底松嵐曉，凜烈盈科蘿月時。,源為憲,0,0.74112468957901
【望月遠情多】霽諳往返烏孫路，明憶笙歌燕子樓。將照漢家碪外夜，定添商嶺鬢邊秋。,源為憲,0,0.74112468957901
【秋思入江山】遥憶魚舟凌浪意，遠聞雁陣過峯音。奈其巴峽猿啼苦，想像巖頭泉響吟。,源為憲,0,0.74112468957901
【敷簟待客來】施應倒屐迎時坐，展擬當襟醉處媒。六尺限秋因友說，一牀浮露爲誰開。,源為憲,0,0.74112468957901
【處處趁春花】占艶欲攀何花裏，訪妝將翫幾林中。行行跡入河陽雪，眇眇眼穿洞浦紅。,源為憲,0,0.74112468957901
【同前】遥指桃源迷浪嶮，更占柳岸被菸遮。促車時入千重雪，信馬暗逢數片霞。,源為憲,0,0.74112468957901
【絃歌伴月來】撫應影契妝樓路，拍被光期舞榭行。曉潔自迎彈雪曲，霽瑩新得貫珠聲。,源為憲,0,0.74112468957901
【隔水望花色】鶯語經浪難聽密，龍顏轉棹欲攀濃。青銅鏡外紅顏膩，綠綺衾邊絳帳重。,源為憲,0,0.74112468957901
【經霜知松貞】亭亭偏聳嚴凝裏，鬱鬱獨誇凜冽程。鴻雁翥時妝豈變，鷓鴣去處蓋猶傾。凌寒更表千年色，帶冷不悛四序情。櫻綻春風還自散，槿嬌曉霧早消榮。,源為憲,0,0.74112468957901
【池清知雨晴】淵融定有斜飛影，底徹應無漫灑音。棹尾魚驚明月浸，鑑顏人對碧霄深。,源為憲,0,0.74112468957901
【夜花不辨色】遊人定後嬌姿祕，啼鳥棲來妖態藏。月底難分濃淡色，風前唯識去來香。,源為憲,0,0.74112468957901
【雜樹花難辨】濃淡妝交鶯幾惑，淺深影亂蝶何裁。著霞更訝紅桃臉，望雪寧分粉舌腮。,源為憲,0,0.74112468957901
【未飽風月思】珠不全銜簾外拂，霜應纔嚼帳中臨。天炎乏味爭能詠，曉□難嘗欲罷吟。,源為憲,0,0.74112468957901
【披□對水石】一眼清邊空忘扇，孤拳綠上欲占林。銷來炎熱浪澄處，引得清涼雲觸傍。,源為憲,0,0.74112468957901
【芳樹幾重開】妝綻曉風千片媚，光欺暖日百葩濃。杏園表裏凝妖態，梅楥高低絕妝容。,源為憲,0,0.74112468957901
【秋月高低明】巫山十二峯寧暗，客路三千里最明。繫帛塞鴻雲表翅，貫珠皋鶴露間聲。,源為憲,0,0.74112468957901
【舊遊安在哉】詩酒友多墳宿草，笙歌家半地殘苔。花前昔會春夢短，月下故情夜淚催。,源為憲,0,0.74112468957901
【臨池愛水涼】表裏淵澄光自冷，淺深徹底色猶幽。清漪影上唯消暑，晚浪聲中暗卷秋。,源為憲,0,0.74112468957901
【和源規材子鳏居之作】貞女峽空唯月色，窈娘堤舊獨水聲。,源為憲,0,0.7411246299743652
【失題】山投烽燧秋雲暗，海□恩瀾曉月深。,源為憲,0,0.74112468957901
【老無避處】關門未固年行路，劍戟難防耄及程。,源為憲,0,0.74112468957901
【雨爲水上絲】如絲雨腳水心幽，終日微微未得休。灑憶冰蠶池上吐，亂疑菸柳岸前浮。縿無定處唯風浪，充是何方任石流。豈只佳遊逢此日，花紅春與月明秋。,源伊頼,0,0.74112468957901
【度水落花舞】落花漫卜洞中晴，度水舞來妙曲輕。飛過沙風紅袖舉，亂經岸露玉釵傾。應歌妝脆逐舟去，赴節影翻趁浪行。溫樹今迷回雪色，梨園佳妓欲相爭。,源明理,0,0.74112468957901
【遥山斂暮菸】嶺外卷來寒日落，林梢拂盡遠鐘鳴。仙厨茶罷月眉上，孤岫鳥歸松頂清。,源明理,0,0.74112468957901
【暮春於白河、同賦春色無邊畔】春色眇焉處處生，望無邊畔幾多情。天涯不定菸霞外，海角難分景氣程。四面紅花風豈限，寸眸綠草境難名。莫嘲乘醉沈吟苦，王澤盛中樂太平。,源孝道,0,0.74112468957901
【度水落花舞】仙家春暮落花盈，度水舞來變態輕。紅袖濃葩遮浪處，羅裙彩艶過流程。岸應妓樹砂風送，林是妝樓浦月迎。二十年前重侍宴，淺緋未改白頭情。,源孝道,0,0.74112468957901
【酬和前速州繼大宋國錢塘西湖水心寺詩之什】聞說錢塘對嶺頭，中占地勢寺亭幽。樓臺淨土新形趣，風月樂天昔宴遊。白浪傳聲湖面舊，紅林倒影水心秋。每看勝境在詩句，恨隔雲濤不得求。,源孝道,0,0.74112468957901
【晚秋遊彌勒寺上方】秋尋蕭寺陟高岡，攀樹踞巖只眺望。塵境心悲虛澗水，禪門徑踏半天表。巫陽有月猿三叫，商嶺無雲雁一行。日暮入堂偏念佛，生涯毁譽任家鄉。,源孝道,0,0.74112468957901
【九月盡日、侍北野廟、各分一字】管絃商曲將秋暮，詩酒新聲與古通。靈廟本爲風月主，宜哉明德滿蒼穹。,源孝道,0,0.74112468957901
【暮秋於左相府宇治別業即事】河水橫西山峙東，王程頗僻洛陽宮。菸霞奴僕尋常物，泉石資儲造化功。庾信園非山境月，陶潛家隔相門風。如何別業幽奇地，主客公卿會此中。,源孝道,0,0.74112468957901
【感勘解藤相公賢郎茂纔蒙課試之綸旨、聊呈鄙懷】相公本是道英雄，材翰森然文亦工。棘路今歡名已列，李門昔恨業猶空。魚疲逆浪鱗雖泥，風拂重霄翅自沖。泗水慕龍情未忘，尼山舐犢志應同。宜誇仙桂聯枝月，將扇儒林累葉風。七八回間科第思〈賢郎二人累應茂纔之舉、舍弟侍中尚書右少丞、長德四年登科令茂纔、次蒙此宣旨云云〉，三千徒裏拔羣躬。非唯明主用君器，定識素王酬文功。大項橐賢苗不秀，公孫弘智艾初通。豈知纔子專天爵，漸近年丁選帝聰。萬里青雲雙腳下，一家榮燿孤懷中。獨慙詞苑爲奴僕，兼歎吏途作老翁。驥櫪縱無駑蹇偶，若共得遇誠馳忠。,源孝道,0,0.74112468957901
【望月遠情多】過窓忽憶吟霜角，落水遥諳棹雪舟。遊子不歸鄉國夢，明妃有淚塞垣秋。,源孝道,0,0.74112468957901
【待月思殘菊】須依亭午能分別，爭使籬東快照臨。玉鏡遲開羅帳怨，華燈未舉粉樓心。,源孝道,0,0.74112468957901
【絃歌伴月來】伯牙應契高昇處，郢客相携漸映程。光約貫珠簾外調，影留別鶴水邊聲。,源孝道,0,0.74112468957901
【水清似晴漢】菊是星纏廻岸點，桂應月渚與陰浮。仙查路誤沙痕曉，鵲翅橋迷浪上舟。,源孝道,0,0.74112468957901
【月光遠近明】塞北江南皆宿雪，窓松戶竹幾重花。佳期應是同千里，清景何殊在一家。,源孝道,0,0.74112468957901
【暮春陪都督大王、遊覽法興院、同賦庭花依舊開、應教】家移爲寺謝囂塵，依舊花開憶主人。芳意寧將前日異，濃妝或有每年新。容輝樹老雖非昔，雨露恩遺不忘春。宜矣大王臨望處，今朝思昔動精神。,源道済,0,0.74112468957901
【水樹多佳趣】幽奇水樹足登臨，佳趣太多興味深。沙石縱侵何得污，枝條方茂好成陰。流清自備聖人鑑，松古唯諳君子心。無限風菸蓮府裏，不思象外遠相尋。,源道済,0,0.74112468957901
【禪林寺眺望】一尋古寺到城東，靜立上方四望通。江樹重重寒雨後，菸村處處夕陽中。塵勞欲洗胸波水，毁譽不來耳界風。自是宜隨無漏結，永抛俗累出樊籠。,源道済,0,0.74112468957901
【冬日於雲林院西洞、同賦境靜少人事】一辭塵巷入菸霞，乘興不知往反賒。境靜人稀無俗事，松風颯颯日方斜。,源道済,0,0.74112468957901
【閑居無外事】閑居謝遣繫簪纓，況復更無外事營。得意詩朋懸榻待，趨權軒蓋過門行。性慵唯見籬花色，官冷不驚衙鼓聲。身適自由依卜靜，追嘲奔走買虛名。,源道済,0,0.7411245703697205
【秋聲多在山】聯峯爽籟過窓冷，深峽潺湲滿耳寒。處處猿愁聞不絕，時時蝉慘響猶殘。,源道済,0,0.74112468957901
【秋思在山水】繫舟染著波寒色，扣馬踟蹰葉落音。秦嶺嵐清鄉國淚，吳江月朗管絃心。,源道済,0,0.74112468957901
【待月望秋山】嶺雲白處頻回首，溪霧冥中幾寄情。皓色猶藏殘黛滅，初光且上遠松明。,源道済,0,0.74112468957901
【山晴秋望多】碧落天晴樵路冷，青嵐岫遠雁行輕。三巫峽水寒當眼，五老峯雲卷有情。,源道済,0,0.74112468957901
【園菊飽霜花】護添氣色□秋冷，窺趁芬芳送夜寒。嚴冒猶應同翠竹，薄疑暫伴得幽蘭。,源道済,0,0.74112468957901
【霜樹疑春花】色合猶難爲美景，氣寒還怪不和風。暫殘自得知真僞，早散更難辨異同。,源道済,0,0.74112468957901
【水清似晴漢】萍流忽訝陰雲去，菊映便思列岫浮。波浪應同風定曉，高低無潔月明秋。,源道済,0,0.74112468957901
【月下即事】風爽雲收遊月下，誰知明日勝今宵。若無惟月恩光至，筆路詩場定寂寥。,大江匡衡,0,0.74112468957901
【八月十五夜、江州野亭對月言志】賓客不來僮僕去，獨看山月不堪秋。村童邑老莫輕我，天祿帝師宰此州。,大江匡衡,0,0.74112468957901
【暮秋左相府東三條第、守庚申、同賦池水浮明月詩】詩情緣底太烝仍，蓮府秋池浮月澄。碧浪金波應合體，綠蘋紅桂是親朋。洲晴舞鶴疑廻雪，底徹遊魚似上冰。多歲追從文墨事，向明自媿獨無能。,大江匡衡,0,0.74112468957901
【秋夜陪右親衛員外亞相亭子、守庚申、同賦秋情月露深詩】秋天蕭瑟一傷心，月冷露濃鐘漏深。沙塞笳愁遥照曲，蘆洲舟礙半霑襟。練鋪砧上風空擣，珠亂叢端鶴獨尋。相對自慙身未去，桂巖雲底欲抽簪。,大江匡衡,0,0.74112468957901
【月露夜方長】月露夜長意往還，此時憑檻自開顏。鏡瑩北斗漸廻後，珠點東方難曙間。官漏雞遲羌笛怨，商飆鶴警甯歌閑。惜秋本自無容假，不覺蹉跎兩鬢斑。,大江匡衡,0,0.74112468957901
【夏日陪左相府東閤、同賦松風小暑寒、應教】暑氣尚微衣更冷，應因松下有清風。豈唯臺閣風標秀，枝葉又期十八公〈金吾納言春秋十八、匡衡昔執卷勸學、故獻此句〉。,大江匡衡,0,0.74112468957901
【仲春庚申夜、陪員外藤納言文亭、同賦夜坐聽松風】詩朋引誘接佳遊，松下聽風夜自留。暗漏三更菸葉動，孤燈一點綠枝幽。月前琴曲驚知曉，雲外蓋陰冷和秋。觸感心疎唯落淚，一生不幾若浮休。,大江匡衡,0,0.74112468957901
【五月五日陪內相府池亭、同賦雲峯入更池、應教】雲峯眇眇已爲隣，影入夏池氣色新。更使苔痕通鳥路，空教松嶠混魚鱗。羅浮曉樣隨波織，紫蓋晴光覆水臻。爲向林園風物噵，莫忘今日賞名辰。,大江匡衡,0,0.74112468957901
【今年四月一日陰雨、八日大雨、信東方朔之前言、心怨大旱、入五月以來久不雨、十一日公家班幣諸社祈雨、又是月左相府、依例被修法華三十講、於是皇澤雲霑、忽救稼穡之艱難、法音雨灑、自致陰陽之燮理、於戲君臣合體、朝野歡心、僕以紙爲良田、以筆爲耒耜、不獨弄風月誇翰林、主人之名、亦欲慕循良、顯丹州刺史之忠、以絕句二首、題東閤之壁】荷锸染毫歌德政，爲儒爲吏遇明時。豫期吾土如雲稼，高詠樂天賀雨詩。,大江匡衡,0,0.74112468957901
【（同二）】一千載後祈神社，三十講時知佛恩。應是旱天霖雨用，君臣合德感乾坤。,大江匡衡,0,0.7411247491836548
【冬夜守庚申、同賦看山有小雪】排戶卷簾送眼居，山頭小雪晚來疎。銜峯殘月孤輪半，觸石寒雲一段餘。貞女峽衰施粉黛，大夫松冷看銀魚。昔堆窓裏今遥照，尼嶺迷途莫棄豫。,大江匡衡,0,0.74112468957901
【雪是先春花】乘興廻看白雪朝，恰欺花色先春嬌。東風未報梅脣咲，朔漠猶陰柳絮飄。拾欲薰衣非暖氣，折難挑首是寒宵。追嘲宋日豐年瑞，詠德歌功事帝堯。,大江匡衡,0,0.74112468957901
【春日陪左相府東閤、同賦逢春唯喜氣】王春喜氣感光陰，溫煦就中在翰林。四品新袍應道貴，三官猶帶是恩深。寒江漸暖潛魚躍，枯木半榮好鳥吟。爭遇君臣合體日，萬心抃悅聖賢心。,大江匡衡,0,0.74112468957901
【三月三日侍左相府曲水宴、同賦回流沈酒、應教】時人得所坐青苔，沈酒清流取次廻。水寫右軍三日會，花薰東閤萬年杯。巡行波月應明府，斟酌沙風是後來。杖醉初知春可樂，魯儒猶恥洛陽纔。,大江匡衡,0,0.74112468957901
【暮春應製】四十六年人未識，埋倫墨沼嬾抽毫。幸逢北闕仁心厚，遂使春卿禮秩高〈匡衡四十七、初聽昇殿兼侍讀、去年再預加階、稽古力也〉。白雪清歌鶯出谷，青雲榮路鶴歸皋。獻君魯水壁中簡〈今春以尚書十三卷、十餘日御讀了〉，招我綏山盤上桃。重士輕財恩市骨，好文偃武德如毛。菸霞得境苦應惜，花月有時誰不叨。吏部侍郎思八座〈式部大輔爲侍讀者、必早昇八座〉，尾州刺史夢三刀〈儒官兼刺史、殊常之恩也〉。寄言天下懷纔者，自愛彈冠莫鬱陶。,大江匡衡,0,0.74112468957901
【夏夜守庚申、侍清涼殿、同賦避暑對水石、應製】幸入蓬萊近聖明，追涼避暑石泉清。五更眠覺岩風冷，三伏汗收岸雨晴。展簟空歌孫楚枕，開襟自濯子陵纓。千秋溪體今移得，長備天臨頌太平。,大江匡衡,0,0.74112468957901
【七夕守庚申、同賦織女理容色、應製】寄言織女意搖搖，容色理來結契遥。頻整玉簪霞袂舉，閑臨妝鏡月眉嬌。燕蘭湯沐非同日，漢李聲華伴九霄。乞巧慇懃天可許，徘徊自恥馬卿橋。,大江匡衡,0,0.74112468957901
【秋夜閑談】翰林學士非忽劇，吏部外員猶後羣。言志閑談朿閤月，狗名遥愧北山雲。偶逢鮑叔能知我，將就龍媒試事君。目想心看何所待，不如萬一著斯文。,大江匡衡,0,0.7411247491836548
【暮秋陪中書大王書齋、同賦風景一家秋、應教】天爲大王似有心，秋教景趣一家深。蘭臺置酒露濃色，竹苑撫絃風冷音。看月周墻中自得，公雲越國外誰尋。四隣莫妬此間事，纔客於茲成市林。,大江匡衡,0,0.74112468957901
【九月盡日惜秋言志】少年猶亦惜秋苦，何況閑人僚倒時。身老五花風月席，家經十葉帝王師。紅顏如昨西頹早，白髮爲霜子達遲。心慕相公羣息感，侍郎不耐解嘲詞〈此事見文選〉。,大江匡衡,0,0.74112468957901
【九月盡於祕書閣、同賦秋唯殘一日】洞中合宴忘家鄉，秋抄只携一日光。今夕階蓂雖落盡，明朝籬菊有餘芳。爛柯不識殘陽景，後葉空逢七葉霜。已到詩仙心事足，侍郎佳興過潘郎。,大江匡衡,0,0.74112468957901
【九月盡日、同賦送秋筆硯中、應製】感秋何處快沈吟，相送只資筆硯心。遮路紫亳羈旅遠，解携墨沼悵望深。霜花餞席文章錦，風葉離歌朗詠音。好去今年商律候，事君萬歲幾光陰。,大江匡衡,0,0.74112468957901
【初冬感興】秋過物色變林叢，興味自催在此中。酒热始携東閤月，詩成高詠北窓風〈于時宴北窓、故云〉。樽前不患身閑素，醉後應誇面暫紅。詩講二年心獨盛，韋賢昔學大江公。,大江匡衡,0,0.7411246299743652
【冬夜與諸君談話】初冬十月幽閑夜，風客五人談話時。相議今宵題一絕，亦期明日守三尸。羽林馮翊鵷鸞侶，吏部肥州錦繡詞。中有翰林疎嬾叟，鬢霜冷落思風遲。,大江匡衡,0,0.74112468957901
【除夜作】大儺舊典久相傳，萬戶千門暫禁眠。想像舉周陪殿上，對燈愚叟感流年。,大江匡衡,0,0.74112468957901
【秋日遊盤若寺、同賦秋山似畫圖】秋山自似畫圖成，軒騎登臨幾喜晴。霧畫覩青非筆力，雲生後素豈人情。翠屏只任嵩菸色，錦障更添峽水聲。今日最宜呼萬歲，前賢所相地多榮〈此寺先祖所相傳之善地也〉。,大江匡衡,0,0.74112468957901
【冬日登天臺即事、應員外藤納言教】相尋臺嶺與雲參，來此有時遇指南。進退谷深魂易惑，升降山峻力難堪。世途善惡經年見，隱士寒溫近日諳。常欲掛冠緣母滯，未能晦跡向人慙。心爲止水唯觀月，身是微塵不怕嵐。偶遇攀雲龍管駕，幸聞披霧鷲臺談。言詩謹佛風流冷，感法禮僧露味甘。恩煦豈圖兼二世，安知珠繫醉猶酣。,大江匡衡,0,0.74112468957901
【春遊原上】相尋勝境賞風流，寄意韶光原上遊。白鹿舊名傳得遠，黃鸝新語聽來幽。行留草色菸侵跡，醉倚花枝雪點頭。莫噵歡娯春有限，從茲計會契千秋。,大江匡衡,0,0.7411247491836548
【春日野行】郊外雪銷春採菜，行人願望日將曛。此時想得和羹事，誰問當初傅野雲。,大江匡衡,0,0.74112468957901
【嵯峨野秋望】何處秋情不可涯，嵯峨野曠近京華。影疎堤畔蕭條柳，香亂叢間爛漫花。遥漢風高聞雁櫓，遠村雲斷見人家。興餘軒騎忘歸路，不奈山西日已斜。,大江匡衡,0,0.74112468957901
【林下晚眺】趁幽訪勝意依依，晚望興深惜落暉。林下由來風月地，同遊過此欲何歸。,大江匡衡,0,0.74112468957901
【過海浦】經過海涌水漫漫，幽趣風菸極目看。騁使家留臨古岸，漁父舟泛任輕瀾。鄉心遠樹孤雲隔，客路邊山落日殘。自感去來潮有信，不知早晚歇歸鞍。,大江匡衡,0,0.74112468957901
【長江瞻望多】日暮登高瞻望多，長江眇吵往來賒。尋陽九道唯沙月，楚水千程幾浪花。心與過流歸鳥去，眼隨遠岸遠帆遮。忽抛東海浴恩澤，文士輝榮在我家。,大江匡衡,0,0.74112468957901
【夏夜陪左相府池亭、守庚申、同賦池清知雨晴、應教】前池清冷動風吟，知是雨晴水正深。底徹先諳山月色，雲收誰聽浪花音。鑑流雖慕隨車跡，臨岸猶忘假蓋心。多歲幸陪池上飲，浮沈恩澤送光陰。,大江匡衡,0,0.74112468957901
【晚冬同賦池冰如對鏡】詩家任情不營營，靜對池冰若鏡清。風是金鑪波上鑄，雪爲瓊粉岸間瑩。凝看蓮府千年影，結借楊州百練名。鶴望未諧宜照膽，自慙霜鬢半頭生。,大江匡衡,0,0.74112468957901
【早夏觀曝布泉】閑望一條曝布泉，眼座暗盡坐岩邊。穿雲倒瀉寒聲竪，疑是銀河落自天。,大江匡衡,0,0.74112468957901
【夏日陪藤亞相城北山莊、同賦淡交唯對水】一趁山家出洛城，淡交對水許交程。偶逢如舊知潭面，相見未曾變浪聲。貢禹彈冠臨鏡思，王弘送酒把盃情。挹流何事獨危淚，水菽未酬恥所生。,大江匡衡,0,0.74112468957901
【莫日陪左相府書閣、同賦水樹多佳趣、應教】園池佳趣一相尋，樹影重重水色深。照藻月瑩方見鏡，入松風撫自聽琴。削成曲洛城中石，養得翹材館下林。動靜飛沈皆計會，好憑軒檻快謳吟。,大江匡衡,0,0.74112468957901
【秋日岸院即事】遠尋古院被秋催，岸上排松窓戶開。灑砌浪紅鋪落葉，遶階岚綠掃寒苔。孤舟棹影穿菸去，晚寺鐘聲渡水來。此地卜隣非俗境，龜山便是小蓬萊。,大江匡衡,0,0.7411247491836548
【夏夜同賦池臺即事、應教】常在李門員外職，久陪蓮府善根場。孫弘閤月集賢士，呂蒙家風開后房。應是法花薰人力，彌令累葉照臨光。誦詩談禮宛照教，心足漸忘鬢上霜。,大江匡衡,0,0.74112468957901
【秋日東閤林亭即事、應教】春花榮耀去年序〈東三條花宴獻序、講席之間、愚息舉周補侍中、父子拜舞〉，秋月清吟今夜詩。吳坂嘶風增價馬，盧江挊浪浴恩龜。北堂累代三餘學，東閤長男一卷師。即事寧非稽古力，彌寬老志待殊私。,大江匡衡,0,0.74112468957901
【妹妋山下卜居】一從山阴卜林泉，塵事無侵正澹然。蘿帳月前開鏡匣，松窓風底撫琴絃。陽臺曉夢雲相似，女几春心水自傳。萬歲藤爲隨斗杖，携持乘興弄潺湲。,大江匡衡,0,0.7411247491836548
【題玉井山居】趁得山莊望地形，始知玉井在中庭。遥分崑嶺風流美，暗寫華林水氣馨。數點苔侵藏石甃，孤輪月落見銀瓶。佳人凝睇卷簾坐，雲樹重重山色青。,大江匡衡,0,0.74112468957901
【田家秋意】田園閑逸有年催，地富風菸稅額堆。蘆葉聲寒隨水動，稻花景美與雲開。心兼朝野嘲歸去，眼望秋山任往來。爲向維舟沙岸道，遇時自得濟川纔。,大江匡衡,0,0.74112468957901
【橋上歇馬】江山渺渺幾相重，暫駐行鑣岸草濃。到此踟蹰先有意，題橋欲繼馬卿蹤。,大江匡衡,0,0.74112468957901
【泛河到古橋邊】河橋已壞舊名傳，兩岸寂寥歲月遷。惆怅晴虹藏不見，浪花空混水中菸。,大江匡衡,0,0.74112468957901
【海濱神祠】海濱祠宇枕菸波，松岸蘆洲古意多。日暮人歸風定後，遥聽沙月唱漁歌。,大江匡衡,0,0.74112468957901
【九月盡日、侍北野廟、各分一字】昔携白菊韻邊露〈菅家文草有九月三十日白菊叢邊小序、今有所感〉，今宴青松野外菸。同是季秋三十日，每思神筆淚潸然。,大江匡衡,0,0.74112468957901
【冬日於州廟賦詩】明時侍讀一愚儒，再得尾州竹使符。長保春風初促駕，寬弘冬雪更迷途。割雞唯愧叢雲劍，拆蚌只慙合浦珠。洛下親朋莫抛我，欲填月稅與花租。,大江匡衡,0,0.74112468957901
【暮春勸學會聽講法華經、探得大通智勝如來】大通智勝在娑婆，入城以還歷劫遐。能使衆生登彼岸，若干眷屬過恆沙。雲無來跡唯聞樂，風有芳心更供花。我等當初何處住，不蒙教化幾咨嗟。,大江匡衡,0,0.74112468957901
【讃石山寺觀音德】四面江湖弘誓海，一拳盤石大悲山。向方頂禮無他念，夢寤騰騰意往還。,大江匡衡,0,0.74112468957901
【暮春勸學會於親林寺、聽講法華經、同賦惠日破諸暗、各分一字】惠日功能出一乘，破來諸暗誓尤弘。先銷有漏光高映，更斷無明影遠澄。雞足如風排苦霧，鷲頂非水解凝冰。今春合掌初聞偈，除卻塵勞不愛憎。,大江匡衡,0,0.7411247491836548
【奉和前源遠州刺史水心寺詩】樂天昔宅水心頭，化作道場景趣幽。詩酒故窓花自散，慈悲新室鳥閑遊。浪傳白樣風情老，潭泛金容月影秋。應是蓬萊山聖寺，乘杯結契欲相求。,大江匡衡,0,0.74112468957901
【法音寺言志】身未出家志道埸，追隨佛事積年光。昨逢東洛萬燈會，今宿北山三味堂。紅葉嵐深窓暗雨，蒼華〈髮名〉日暮鬢寒霜。香花紹介在風月，此契他生不可志。,大江匡衡,0,0.74112468957901
【和石山平上人述懷之絕句】師披雲衲臥巖戶，我向雪窓在翰林。莫難窮陰寒素苦，待春祈念是同心。,大江匡衡,0,0.74112468957901
【昔延喜天曆二代聖主、各奉爲母后手書金字法華經、我祖江納言以侍讀作願文、今聖上又奉爲東三條院手書金字法華經、匡衡又以侍讀作願文、三代希有之事、宜貽來葉、不堪情感、詠絕句題座隅、蓋爲勵子孫也】釋尊往昔說經王，靈鷲山風屬聖皇。稽古我君酬母德，應同天曆與延長。,大江匡衡,0,0.7411247491836548
【長保寬弘之間、天下幸甚、老儒不堪欣感、聊述所懷】長保初年開后房，寬弘頻歲誕皇王。二之年號臣所獻，仰望江家父子昌〈謹檢舊事、延喜年號、紀中納言所獻、其子淑光頻歷顯要列卿相、天曆年號、江中納言所獻、其子齊光頻歷顯要列卿相、長保寬弘之政、擬延喜天曆、江家因期所想居多,大江匡衡,0,0.74112468957901
【昔漢明帝聚諸儒於白虎觀、講論五經疑義、我朝承和聖主、當仲秋釋奠翌日、召明經儒士并弟子等於紫宸殿、解釋滯疑、以成流例、餘列侍臣、傾耳感心】白虎觀中談義日，紫宸殿上解疑時。永平故事承和例，累代相傳不失期。,大江匡衡,0,0.74112468957901
【早夏陪宴、同賦所貴是賢纔、各分一字、應製】我君孟夏賞賢人，重學貴纔是此辰。明代珠簪巖穴月，恩期綠綬草萊春。中書王硯潛龍見，左相國毫綵鳳馴。還似漢皇聯句宴，竹圍槐府率羣臣。,大江匡衡,0,0.7411247491836548
【王昭君】可惜明妃在遠營，本來尤物感人情。九重恩薄羅裙去，萬里路遥畫鼓迎。漢月不知懷土淚，邊雲空媿惜金名。家園親黨無相見，只聽琵琶怨别聲。,大江匡衡,0,0.74112468957901
【早夏諸客賀豫再兼翰林、不堪情感、聊賦一絕】久陪蘭省東方朔，再入翰林白樂天。不恥烹鮮爲少吏，只歡勸醉繼前賢。,大江匡衡,0,0.74112468957901
【兼翰林之後、與門生談話】再辱文章博士名，聊談舊事晤諸生。菅馮翊已爲三品，橘相公寧非九卿〈菅清公敘四位博士、橘廣相初五位任博士、後四位再任博士〉。,大江匡衡,0,0.7411247491836548
【再除吏部員外侍郎、懷舊有感】辱傳祖父貽孫謀，爲子辭官任本官。天曆餘風今在此，少年莫笑雪窓寒〈祖父納言爲天曆侍讀之時、辭所带式部大輔、以男藏人齊光任式部丞、齊光敘榮爵之後、納言還任式部權大輔、江家再有此例、故云〉。,大江匡衡,0,0.74112468957901
【寬弘三年三月四日、聖上於左相府東三條第、被行花宴、餘爲序者兼講詩、講詩之間、左丞相傳敕語曰、以式部丞舉周補藏人者、風月以來未嘗聞此例、時人榮之、不堪感躍、書懷題于相府書閣壁上】今年兩度慰心緖，愚息遇恩之至哉。正月除云爲李部，暮春花宴上蓬萊。誠雖漢主明風教，多是周公重露纔。桓郁侍中榮不見，江家眉目有時開。,大江匡衡,0,0.74112468957901
【喜愚息舉周賜學問料、聊寫所懷、寄呈廊下諸賢】聖主殊私及幼齡，戴恩感德淚先零。舜河添潤寒江岸，堯燭分解暗牗扃。董仲舒兒無射鵠，車司徒後不收螢。君家七代我家六，只拜東西二祖靈〈菅江兩家始祖、建立文章院東西曹、爾後二百年、箕裘之業、于今不絕、有所感此云〉。,大江匡衡,0,0.74112468957901
【寬弘七年三月三十日、遷丹州刺史、歸舊國尾州、有感以詩題廳壁】昨任邊州猶鷁退，今遷近地始鷹揚。投竿呂望銜新詔，衣錦買臣到故鄉。侍讀何居東海外，翰林宜在子城傍。州民莫怪忽忽去，我是每朝事帝王。,大江匡衡,0,0.74112468957901
【左丞相尊閤賀帶三官、恩賜詩日、侍讀皇恩歲歲新、尾州再作撫民人、桓榮昔者猶應劣、李部翰林任又頻、匡衡跪讀瓊篇、不知手之舞足之蹈、情感難抑、敢抽鄙懷】三官如舊賞心新，更賜御衣異衆人。賢相又投金玉韻，老儒不耐荷恩頻〈拜尾州赴任之日、天子賜御衣、兼翰林即事之日、東閣賜麗句〉。,大江匡衡,0,0.74112468957901
【餘感不盡、更加一首】外孫皇胤感周易〈皇子懷孕誕生之時、周易勘文如指掌〉，嫡子納言授孝經〈納言七歲從師之日、匡衡始授孝經、昔大江公爲丞相師、今大江儒爲納言師、有所感獻此句〉。身及子孫多所博，恩言耳記也心銘。,大江匡衡,0,0.7411247491836548
【觀右親衛藤亞相述懷詩、不改本韻、依次奉和】親衛一名將，工詩稟自天。花詞裁似錦，風骨軟於綿。筆海珠初出，學山金暗捐。感君先悵矣，顧我太愴然。薄宦沈流俗，虛名類夢仙。青雲難得路，白屋不揚菸。病雀久留篋，涸魚猶在筌。吹毛求小亹，泥尾後羣賢。秋冷潘郎興，晝慵宰我眠。結茅占野外，洗竹傍籬邊。莫笑空簪筆，唯思緩帶弦。甕頭聊令飲，琴上豈勞絃。陋巷草長閟，翰林花未鲜。家貧拘苦節，母老少餘年。麟閣嫌羊質，席門愧黼筵。悲哉時見棄，忠孝兩無全。,大江匡衡,0,0.74112468957901
【李部大卿述沈滯懷、辱賜玉章、同聲相應、敢押本韻】詩情何坐太烝仍，爲是郎潛不得昇。周老晚成君莫歎，宋生秋思我先興。仙禽熨翮期千里，碩鼠藏身謝五能。菅氏江家雖累代，末孫職冷謝孫弘。,大江匡衡,0,0.7411247491836548
【頃年以累代侍讀之苗胤、以尚書一部十三卷、毛詩一部廿卷、文選一部六十卷、及禮記文集、侍聖主御讀、皆是莫不潤色鴻業、吹瑩王道之典文、又近侍老子道德經御讀、國王理政之法爰顯、長生久視之道指掌、講竟之日、有所感悟、不堪情懇、詠所懷、題御書院之壁】家經李部在江濱，謬課庸纔更說真。白髮齡傾秋雪老，玄言德顯古風新。田成子是羲皇客，河上公非漢帝臣。夙夜九年爲侍讀，枯株花異待來春。,大江匡衡,0,0.74112468957901
【近日蒙綸命、點文集七十卷、夫江家之爲江家、白樂天之恩也、故何者、延喜聖主、千古維時、父子共爲文集之侍讀、天曆聖代、維時齊光、父子共爲文集之侍讀、天祿御宇、齊光定基、父子共爲文集之侍讀、爰當今盛興延喜天曆之故事、而匡衡獨爲文集之侍讀、舉周未遇昇、欲罷不能、以詩慰意】研朱仰鳳點文集，汗竹割雞居武城。若用父功應貫子，老榮欲擬昔桓榮。,大江匡衡二,0,0.74112468957901
【昔祖父江中納言、延喜聖代、奉付兩皇子之名〈朱雀院天皇、天曆天皇〉天曆聖代、奉付兩皇子之名〈冷泉院天皇、圓融院天皇〉叔父左大丞、奉付當今之名、江家代代文之功大也、匡衡承家風寬弘五年十月、奉付若宮之名、寬弘六年十二月、奉付今若宮之名、聊著遺華、貽來葉、夫用其言、不廢其人、聖主賢臣之本意也】延喜以來皇子號，江家代代獻嘉名。漢皇中子風標秀，唐帝三郎日角明。愚息前年爲侍讀，老儒今日祝長生。若依延喜與天曆，父子此春欲發榮。,大江匡衡二,0,0.74112468957901
【昔高祖父江相公、爲忠仁公之門人、備顧問、祖父江中納言、爲貞信公之門人、備顧問、皆蒙不次之賞、列卿相、今匡衡爲相府之家臣、時時備下問、有所發明】沐浴恩波戴德音，自憑相府好文深。幸當下問不停滯，一字千金萬萬金。,大江匡衡二,0,0.74112468957901
【述懷古調詩、一百韻】優遊何所詠，身上舊由緣。七歲初讀書，騎竹擊蒙泉。九歲始言詩，舉花戲霞阡。十三加元服，祖父在其筵。提耳殷勤誡，努力可攻堅。我以稽古力，早備公卿員。汝有帝師體，必遇文王田。少年信此語，意氣獨超然。下帷不窺園，閉戶不趨權。圍碁厭坐隱，投壺罷般還。浮沈泗水底，昇降尼山巔。夜宴文峯疊，朝宗學海呑。瞼難無不嘗，寂寞於此饘。運心西方月，六齋學坐禪。提步南山雲，五度斷腥羶。口海浮殷若，敬禮金刚拳。心臺持妙法，歸依大寶蓮。遂使江二號，與菅三比肩〈當初學中、呼菅三江二爲一雙〉。十有五入學，久執豆與籩。十六舉寮試，音訓無所愆。棲遲身未達，亡考早爲菸。曾無提獎人，心灰獨自燃。請賜學問料，三代久崙邅。請補文人職，兩儒多頗偏。比及二十四，纔蒙奉敕宣。憑學登龍門，泝流出重淵。竊見題目下，題教學爲先。仲尼弟子名，每句各用旃。五言八十字，瀝思寫華牋。及第十六人，曳裾共周旋。明年舉秀纔，豫樟期七年。二十八獻策，徵事玄又玄。所對過半分，射鵠纔貫穿。三十一給官，廷尉列鷹鸇。三十三榮爵，憲臺緩刑鞭。三十八翰林，蝸舍引羣賢。四十六學士，龍樓景氣妍。四十七四品，職主衡與銓。其年秋九月，盡日枕帙眠。疎帷風颯颯，閑庭草芊芊。遥聽雁櫓過，空任蛛網懸。忽有叩門者，青鳥翅聯翩。云是有敕喚，驚遽衣裳顛。促車向西行，溫袍殆不全。入自待賢門，禁掖尋中涓。夕郎手持書，口以敕語傳。此孔子世家，家家說不詮。宜以江家說，備之叡覽焉。奉詔汗浹背，淺學恐自專。抽毫立加點，指掌應于乾。追憶祖父言，溼巾淚潺湲。其後未幾日，昇殿接神仙。近左右師子，舉樓殿環玭。執卷授明主，從容冕旒褰。尚書十三卷，老子亦五千。文選六十卷，毛詩三百篇。加以孫羅注，加以鄭氏箋。搜史記滯義，追謝司馬遷。叩文集疑關，仰慙白樂天。我后携五經，似舜調五絃。我后決九流，似禹導九川。此時兼侍讀，自哂纔非儇。春宵花月宴，吟詠對綺錢。秋風山水遊，扈從侍樓船。天酒觴西母，雲樂召左𩥄。李家歌逶迤，梨園舞便娟。重陽仙菊詩，腰句蒙天憐。暮春花宴序，愚息珥貂蝉。皇帝元服表〈今上御元服賀表、奉詔獻章〉，文教及八誕。大宋求法書，報章獻一編。倩見當今事，天工任陶甄。庶績熙亹亹，王道通平平。崇文以鼓篋，偃武以韜弦。夏屋豐渠渠，秋稼平畋畋。吏務拉柳莊，弓馬蔑梅鋗。虎圈復舊規，材用何蹐跧。象嶽聚羣書，文儒豈棄捐。近曾大星見，衆人說諠闐。愚儒所管見，邂逅辨榆躔。先奏人主壽，上命寶祚延。𢊱言皇子誕，中闈金環研。戴服待殊私，取魚誰忘筌。垂耳望回顧，相馬豈拘攣。嗟平運命拙，性慵患未蠲。再爲合浦守，去珠耀又圓。更作武城宰，割雞名不悛。樂道仰鳳鳳，疲學增蠙蠙。纔地多磽确，詞林少杪槇。詩句年年積，藥銚日日煎。侏儒飽笑我，文籍拙猶纏。白屋荒慙人，傳癖老未痊。閑居閱史書，因循情意牽。承和菅三品，乘車蘭省前。應和江納言，前席玉扆邊。或賜卿相封，書窓衣食填。或陽衣劍餝，翰林榮華鮮。德言尊於唐，郭隗貴於燕。桓榮五更問，萬乘臨幸聯。張良一卷師，萬戶功名鐫。試題一千文，心腹尚便便。,大江匡衡二,0,0.74112468957901
【無題】每日念持觀自在，多年服仕仲孫尼。此生已識少榮耀，只待能仁引攝時。,大江匡衡二,0,0.74112468957901
【自愛】我賞我身人不識，鑽堅嘗嶮幾寒溫。問頭博士菅三位，提耳祖宗江納言。東海烹鮮遺教化，子成侍讀仰殊恩。一言猶勝千金重，三百卷書授至尊。,大江匡衡二,0,0.7411248087882996
【餞越州刺史赴任】鏡水蘭亭君管領，翰林李部我艱辛。明時衣錦晝行客，暗牖彈冠晚達人。司馬遷纔雖漸進，張車子命未平均。越州便是本詩國，宜矣使君先遇春。,大江匡衡二,0,0.74112468957901
【歲暮旅行】水宿山行羈旅身，窮陰慘澹自經旬。雪深雖指前程遠，唯喜中途欲遇春。,大江匡衡二,0,0.7411247491836548
【初冬野獵】寒風獵獵草枯辰，牽犬呼鷹起野塵。多獲豈唯今日樂，文王昔遇渭陽人。,大江匡衡二,0,0.74112468957901
【仲秋釋奠、聽講古文尚書、同賦安民則惠。】安民惠化方齊一，從此日新學古文。聯榻閑眠鄉飲月，據鞍誰向遠征雲。,大江匡衡二,0,0.7411246299743652
【仲春釋奠、聽講毛詩、同賦仁及草木】臥柳自然隨世起，幽蘭未必被人知。偶逢天愛無偏黨，暖露柔風不失宜。,大江匡衡二,0,0.74112468957901
【仲春釋奠、聽講禮記、同賦君仁臣忠】仁自上施忠自下，雲龍風虎自相期。□時必有抽纔政，不歎不纔不遇時。,大江匡衡二,0,0.74112468957901
【仲春釋奠、聽講左傳、同賦以德撫民】明王德遍撫黔首，雨露不論疎與親。獨有翰林花未衍，朝恩棄忘晚成人。,大江匡衡二,0,0.74112468957901
【仲春釋奠、聽講左傳、同賦養民如子】嗜文再作翰林主，橫劍更爲侍從臣。我后養民如愛子，就中侍讀異他人。,大江匡衡二,0,0.74112468957901
【仲春釋奠、聽講古文孝經】石函壁底埋塵昔，金馬門前待詔今。時主好文知我否，江翁母老作曾參。,大江匡衡二,0,0.74112468957901
【仲春釋奠、聽講古文孝經】進無由見三臺月，退不得追五袴風。孝禮詩書論易傳，學而無益我心恫。,大江匡衡二,0,0.74112468957901
【冬日侍飛香舍、聽第一皇子初讀御注孝經、應製】呂望授來文武學，桓榮獨遇漢明時。幸傳延喜明時例，天子儲皇皇子師〈延喜聖代、祖父爲天子師、爲東宮學士、兼復授第十一皇子、其皇子即天曆聖主也、訪之漢家本朝、未有此比、今日有感、故獻此句〉。,大江匡衡二,0,0.74112468957901
【冬日陪東宮、聽第一皇孫初讀御注孝經、應令】秋月春花唯比興，不如今日此風儀。李三郎注傳何處，東閤苑中第一枝。,大江匡衡二,0,0.74112468957901
【仲春釋奠、聽講論語、同賦仁者壽】翰林再辱主人號，金殿久爲侍讀身。官祿甚微身已老，仁猶欲繼□家塵〈江家爲侍讀之者、皆蒙不次之朝恩、列卿相之顯位、故此句〉。,大江匡衡二,0,0.74112468957901
【奉試賦得教學爲先】建國君民者，須令教學行。誨來豫不倦，習處若寧輕。稽古長鑽仰，于今自化成。有時歡受賜，何日忘研精。照卷月清潔，拾螢火滅明。文求無墮地，賢愧不齊名。豈敢非來學，誰應得退耕。幸逢施德世，開帙樂心情。,大江匡衡二,0,0.7411247491836548
【初冬於都督大王書齋、同賦唯以詩爲友、應教】明時稽古好文程，唯友詩篇幾送迎。詠慕爲人應露膽，學知如己任風情。文峯秋月同牀坐，詞苑春風結綬行。逢遇携來元白集，爭教匡鼎類桓榮。,大江匡衡二,0,0.74112468957901
【閑伴唯琴酒】詩朋何以稱閑伴，琴酒在傍只任情。誘引桐孫爲久契，提携蓮子不相爭。絃應結綬風中撫，戶是同門月下傾。遮英諠諠名利士，七賢之外有匡衡。,大江匡衡二,0,0.7411246299743652
【冬日同賦琴酒因客催】愛客凌晨及下春，只催琴酒共相逢。幽闌風自迎門馥，甘竹露隨解榻濃。月館清談流水曲，華筵謁見玉山容。獨慙焦尾心如醉，爭以一言逹九重。,大江匡衡二,0,0.74112468957901
【初冬於左親衛藤亞將亭、同賦煖寒飲酒】煖寒皆噵酒爲媒，燕飲不如幾許盃。蘸甲自然消日月，開眉何必在爐灰。醉中暖露折籌識，曆外卷風隨戶催。汝號忘憂吾未信，豈因吾載歷霜臺。,大江匡衡二,0,0.74112468957901
【夏夜同賦燈光水底珠、應教】池畔畫燈送五更，光通水底似珠明。映爭潭月蚌胎混，挑任沙風龍睡驚。潤岸不枯斜落影，侵波難辨暗投聲。自慙再作沈潛叟，遥隔孟嘗合浦情。,大江匡衡二,0,0.74112468957901
【暮秋同賦草木搖落、應教】氣序環回始亦遒，草衰木落思悠悠。叢疎露結康成帶，葉摵風廻范蠡舟。胡塞地寒菸色變，洞庭天霽雨聲幽。霜侵曠野蟲彌怨，月過空枝鳥不留。籬菊日摧迎日冷，岸楓紅灑任波流。從茲薙氏多閑暇，料識獵徒得自由。顏巷蕭條唯晦跡，翰林寂寞久低頭。蓬心徒轉恩猶晚，榆影半傾鬢已秋。潘嶽賦中應諷泳，宋生感處欲優遊。年來零落未逢遇，願託好文賜早抽。,大江匡衡二,0,0.74112468957901
【初夏陪員外藤納言書齋、同賦樹色雨中暗、應教】雨中樹暗漸森森，物色方知恩澤深。應是雲腐凝未霽，遂非日腳落成陰。柳疑隔霧春垂縷，松訝臨流夜調琴。雨露一同無不潤，何因枯槁在儒林。,大江匡衡二,0,0.7411247491836548
【早夏同賦芳樹垂綠葉、應製】芳樹列栽在玉墀，漸垂綠葉遇依期。華林菸礙風聲暗，上苑日曛露色滋。韓壽遺芬留翠箔，荀君餘氣染羅帷。當時咸拔杏壇士，戴德各言志所之。,大江匡衡二,0,0.74112468957901
【三月三日夜、於員外藤納言文亭守庚申、同賦桃浦落船花】春尋桃浦伴花行，花落船中散漫輕。衝岸半埋商子袖，礙枝漸忘指南程。飛添征棹穿霞思，亂點歸帆衣錦情。桃李不含今在此，霜臺早晚遇芳榮。,大江匡衡二,0,0.74112468957901
【早春內宴侍仁壽殿、同賦花色與春來、應製】花色伴春來有因，風光依舊賞心新。窓梅誘引薰沙雨，城柳低承掃砌塵。青路露濃倶遇境，紫宮霞暖兩爲賓。熙熙萬物皆恩煦，唯恨獨非席上珍。,大江匡衡二,0,0.74112468957901
【暮春同賦春依花樹貴】春貴無雙是若爲，唯依花樹被先知。和風錦轂動應重，暖露珠簾高不危。漢崇李氏多侯爵，唐幸楊妃□□□。,大江匡衡二,0,0.74112468957901
【三月三日同賦花貌年年同、應製】年年花下接親賓，花貌相同日日新。梅口准前開宿雪，柳眉仍舊繼門塵。裝霞氣色誰知老，養露光輝不忘春。洞裏仙遊歡樂久，華筵自作醉恩人。,大江匡衡二,0,0.74112468957901
【春日於右大丞相公亭、同賦映日花光暖】韶芳每事正依然，迎暧花光映日鮮。對鏡冶妝春有汗，辭爐燒玉火無菸。霞應夾背斜臨後，雪不寒心反照前。草木得時皆遂性，翰林何日遇天憐。,大江匡衡二,0,0.74112468957901
【三月三日陪亞相亭子、同賦春花似美人】暮春三月足逍遥，花似美人氣色嬌。脂粉雨施添艶夕，綺羅風織助妝朝。桃應絳樹霞猶祕，柳是綠珠露未消。花下自慙憔悴客，每看榮路意搖搖。,大江匡衡二,0,0.74112468957901
【暮春同賦花影滿春池、應教】百花樹樹在前林，影滿春池幾淺深。漢后有光開鏡照，嵆康無算勸盃斟。波頭一向桃源樣，水底周回柳岸心。幸到繁華榮耀地，姓江學士任浮沈。,大江匡衡二,0,0.74112468957901
【暮春侍宴左丞相東三條第、同三條第、同】君臣宴樂歡遊好，落蕊亂葩度水輕。霜葉冬題陪地下，風花春宴近皇明。醉歌得趁桃源路，蹈舞欲看李部榮。翰墨寄身頭已白，鶯兒未長動心情。,大江匡衡二,0,0.74112468957901
【落花渡水舞】喜氣遇時池上晴，落花渡水舞多情。婆娑曲岸應風送，宛轉廻流被月迎。釣似撫絃霞袂舉，舟疑在榭雪膚輕。今朝初見蓬瀛事，歌德浴恩仰聖明。,大江匡衡二,0,0.74112468957901
【無情花自落】四十三時春又暮，每看花落淚零多。枯株久被人摧折，雨露明年欲奈何。,大江匡衡二,0,0.74112468957901
【花鳥春資貯】花鳥本來興味深，作春資貯感人心。遲風貨殖推濃艶，暖雨廻成積好音。露叢玉眼光萬顆，霞藏繡羽直千金。士林今日多歡樂，攀翫榮華聽風琴〈時有管絃〉。,大江匡衡二,0,0.74112468957901
【四月一日、見三月盡日春被鶯花送之題、不堪感歎、作詩加之】四五十年事風月，今春方盡不奔營。殘春好被鶯花送，首夏自慙鶴髮生。衣錦鳴珂非我事，登山臨水任君情。旁聞餞別迷岐路，時輩莫說倦送迎。,大江匡衡二,0,0.74112468957901
【初冬同賦紅葉高窓雨】紅葉時來漸盡初，一朝學雨拂窓疎。灑紗影霽衣何溼，落枕聲乾夢半虛。不是漢邊離畢態，唯因林下晚風餘。樹搖難耐我堂老，惠露待春君捨諸。,大江匡衡二,0,0.74112468957901
【晚秋侍宴、同賦木葉落如舞、各分一字】物色蕭條秋色深，葉飛如舞不歸林。彩鸞對鏡翻流影，絳树下樓拂地音。桐脆應絃風舉袖，柳疎學□露裝簪。婆娑移得唐虞曲，草木靡然似有心。,大江匡衡二,0,0.74112468957901
【初冬陪行幸攝政第、同賦葉飛水面紅、應製】秋後有時入洞中，葉飛水面自成紅。燒丹非火沙頭態，織錦無機浪上功。擊筑須歌豐沛月，廻輿重問渭陽風。仁霑草木皆逢遇，爭以愚忠逢聖聰。,大江匡衡二,0,0.74112468957901
【秋夜守庚申、同賦蘭以香爲貴】以香見貴一蘭叢，禮重得時似有功。拾紫手匂榮耀露，嗚珠佩染德音風。江楓葉落沈淪久，籬菊花遲採擢空。幸遇薰蕕分別日，腐儒獨愧志難通。,大江匡衡二,0,0.74112468957901
【菊叢花未開】抛來塵事侍仙宮，花未能開真菊叢。蘭麝獨薰鈿筐底，桃夭猶寢翠簾中。濃妝不審南陽月，香氣難傳女几風。百草霑恩心竊恃，蕭疎兩鬢有霜蓬。,大江匡衡二,0,0.74112468957901
【暮秋陪左相府書閣、同賦菊潭花未遍、各分一字、應教】仙潭時菊逼池臺，花待重陽未遍開。絳樹且妝先向鏡，玉山半醉獨臨盃。薰波約略風猶嬾，照岸稀疎露晚催。應似謙光君子德，延齡遠慮是爲媒。,大江匡衡二,0,0.74112468957901
【九日侍宴、同賦菊是爲仙草、應製】菊爲仙草殿庭栽，葩大味甘遇境開。採藥南陽三露滴，進花北闕五雲來。茅君洞月薰金帳，華子山霞泛玉盃。幸侍歡筵榮耀足，恐歸蓬蓽戀蓬萊。,大江匡衡二,0,0.74112468957901
【重陽侍宴、同賦菊有延年術、各分一字、應製】真菊今秋獻至尊，延年方術足傳言。一嘗自列長生籍，盈把同遊不老門。酒上吹花嘲雪子，籬東迎月哢雲孫。登高幸仰天顏近，從此翰林欲戴恩。,大江匡衡二,0,0.74112468957901
【重陽侍宴清涼殿、同賦菊是花聖賢、應製】仙庭佳菊吐榮名，花作聖賢獨抱貞。止足濃姿無比類，希顏粉黛有心情。風薰曲阜秋霜色，露染磻溪曉浪聲。草澤皆開堆玉帛，蓬衡緣底歡餘生。,大江匡衡二,0,0.74112468957901
【重陽侍宴、同賦花菊映宮殿、應製】籬菊初開饗宴遊，映於宮殿在前頭。仙花九日泛金盞，天子萬年褰玉旒。翠帳燈寒城月曙，紅窓星聚洞雲秋。微叢獨恥少榮曜，執卷多年未得休。,大江匡衡二,0,0.74112468957901
【九日同賦露重菊花低】九辰憶菊倚籬頭，露重花低獨遇秋。無力賚持金抛地，有妨負擔玉沈流。貴妃賜浴嬌方寢，何晏傾簪汗未收。志在扶公〈菊一名扶公〉枝草澤，霑恩爭慰後羣愁。）,大江匡衡二,0,0.74112468957901
【初冬同賦殘菊】殘菊一叢勝衆花，潔如君子立庭沙。本生五柳蕭條地，今在三槐累葉家。抱紫未曾忘勁節，紆金豈敢盛清華。若非初雪逼籬點，疑是曉星辭漢斜。松柏後凋相等輩，芝蘭早敗自參差。南陽眉壽期千歲，女几肩隨蹈九霞。不許酒耘強管領，任他詩草便交加。風姿無撓餘香遠，霜刃雖侵曉艶奢。嗜味今嘲青露藥，問名昔立絳雲車。周城〈菊一名〉光妝迸文路，齒髮縱衰何足嗟。,大江匡衡二,0,0.74112468957901
【奉同菊殘留秋意詩】五美菊殘自擅埸，空留秋意帶餘芳。貞心未變三商日，晚節長含九月霜。玉露延期携女几，金風忘曆在南陽。微叢難同隔仙席，詩境外人任醉鄉。,大江匡衡二,0,0.74112468957901
【初冬同賦待月思殘菊】待月叢邊快詠吟，爲思殘菊有貞心。求珠應照葩多少，得鏡欲分聲淺深。榮曜相期爭拾紫，恩光若至羨紆金。南樓上與東籬下，往反營營老翰林。,大江匡衡二,0,0.7411247491836548
【暮秋陪左相府書閣、同賦寒花爲客栽、應教】籬下寒花色色深，栽來爲客有芳心。洗蘭只置朋樽待，移菊先鋪宴席吟。孫閣露濃應倒履，李門風冷自薰襟。遶叢終日思何事，時屬好文猶陸沈。,大江匡衡二,0,0.74112468957901
【晚冬陪中書大壬齋、同賦寒林暮烏歸、應教】氣寒四日正沈沈，歸鳥此時認暮林。待月占巢松雪色，聞鐘投宿竹風音。塞鴻天隔無相偶，籬鷃地殊不共尋。近取諸身君識否，翰林又有一微禽。,大江匡衡二,0,0.74112468957901
【春日於備州前太守風亭、同賦鶯留花下立】春風佇立景將曛，爲是鶯留花下聞。啼似牽衣妝自混，歌疑投轄跡長薰。柳門呼客空携露，梅楥遮人自踏雲。汝已遷枝吾累葉，翰林寂寞後多羣。,大江匡衡二,0,0.74112468957901
【水中摸雁書】秋追勝地一相尋，雲雁摸書水底沈。影混沙鷗加點盡，唳交洲鶴作反音。嘶風巴峽回流樣，翥霧汾河失墜心。我此江家尼嶺士，少年莫咲好登臨。,大江匡衡二,0,0.74112468957901
【秋雁數行書】秋雁來賓雲路賒，摸書體勢數行斜。鶴頭詔命傳千里，龍輩文章照九霞。誰下雌黃風華削，暗懸飛白露交加。能鳴更伴不纔者，共在寒江積歲華。,大江匡衡二,0,0.74112468957901
【同前】數行書信屬誰家，秋雁南翔一道斜。處處雲牋多字點，聯聯鳥跡幾文遮。如繙魯壁塵中簡，似著胡城月下笳。萬里傳來應感德，銜蘆遠□□□□。,大江匡衡二,0,0.7411247491836548
【晚秋於祕書閣、同賦夜深聞遠雁】夜深聞雁倚欄干，爲憶遠來興未闌。漢月漸傾書信冷，魏鐘頻動櫓聲寒。遼城鶴警鳴相和，函谷雞遲韻暗殘。汝是高飛吾鷁退，鬢霜蕭颯老於潘。,大江匡衡二,0,0.74112468957901
【初冬庚申侍宴、同賦燕雀相賀、應製】新看大夏自然隆，燕雀賀來感緖通。囀結歡情青璅月，飛含喜氣紫庭風。鳳臺接翅報環後，鸞殿同巢遺卵中。九禁光明今悅豫，便知皇業萬年同。,大江匡衡二,0,0.74112468957901
【遠草初含色】野蕙新抽誰得佩，澤蒲猶短未能編。湖邊人踏三分綠，塞外馬嘶一道菸。,紀斉名,0,0.74112468957901
【秋氣入衣襟】颯燃潛至中懷冷，蕭灑先來右衽輕。綠綺應霑寒露色，紅羅猶帶曉風聲。,紀斉名,0,0.74112468957901
【春心遠近同】庭蘭萌處皋蘭紫，園杏開時野杏紅。內外皆通唯美景，華夷無隔盡春風。,紀斉名,0,0.74112468957901
【山水知春至】遠岸柳眉經雨畫，重巖苔髮被泉梳。華陽草淺遥嘶馬，濠上冰開漫戲魚。,紀斉名,0,0.74112468957901
【望月遠情多】褰箔遥知過野面，停盃更憶照山頭。商人棹雪歌漁浦，老將踏霜立戍樓。,紀斉名,0,0.74112468957901
【山晴秋望多】眼疲楚嶺陽臺外，心在吳江峽水頭。乘月歸歌樵徑遠，叫嵐旅思雁行幽。,紀斉名,0,0.74112468957901
【同前、代人】憑檻幽人庵近見，卷簾樵客路遥分。鑪峯半揷孤輪月，吳岫斜褰一片雲。,紀斉名,0,0.74112468957901
【春隣花思催】庾嶺晴前梅少白，廬山曉後杏寧紅。轉欺人眼寒林雪，猶閉鶯聲舊谷風。,紀斉名,0,0.74112468957901
【春近待花開】眷戀柔風將至柳，鬱陶臘雪漫封梅。粉娃隔箔嫌遲出，紅錦收箱恨封裁。,紀斉名,0,0.74112468957901
【梅柳待陽春】偏約韶光無氣力，豫思媚景少芳心。園期蝶翅風和舞，門契新鶯露暧音。,紀斉名,0,0.74112468957901
【共因酒得仙】沆瀣寫精心自蕩，醍醐分味口猶含。人間榮耀開眉忘，象外風菸蘸甲諳。緩酌流霞同列子，試嘗湛露笑淮南。任他勸盞飛鸚啄，何必吹笙乘鶴驂。繫望□霄終日飲，棲心洞戶送春酣。手中舉白茅君謝，面上借紅桂父慙。揭甕應無塵事鬧，開樽似與羽人談。從傾竹院孤輪月，疑臥蓬壺一片嵐。,紀斉名,0,0.74112468957901
【看山盡日坐】席燸已及溪嵐暮，簾卷猶期嶺月生。列岫雲膚唯養眼，重巖苔色久含情。,紀斉名,0,0.74112468957901
【看雲暮捲簾】未下欲知初宿洞，高褰順計漸歸山。真珠開戶膚將暗，疎竹滿鉤影自閑。,紀斉名,0,0.74112468957901
【風高漸聞雁】月桂子零秋叫遠，菸槐葉灑曉聲賖。加和塞角雲先斷，近混隣砧霧不遮。,紀斉名,0,0.74112468957901
【秋風聞擣衣】郭東斷盡霜寒夢，亭午吹傳月老心。氣冷遥知胡塞雁，聲疎屡動楚家砧。,紀斉名,0,0.74112468957901
【松偃不知年】而今幾日持孤操，憶昔何人託客根。亞水多經寒浪洗，倚窓已慣曉霜繁。,紀斉名,0,0.7411247491836548
【園菊飽霜花】行思獲處葩先溼，學未窺時色猶寒。如戴白翁携畝竹，似施粉妓傍叢蘭。,紀斉名,0,0.7411246299743652
【淡交唯對水】須加洲鶴爲三友，將指岸松契一生。意合自芳蓮浦氣，志堅無窮石泉聲。,紀斉名,0,0.74112468957901
【日長苦夜短】刻寢及日高因滅，臥忘柝擊爲夢深。竹窓早曙猶欹枕，華燭空殘久覆衾。,紀斉名,0,0.7411246299743652
【籬舊草花香】露分麝臍柴荒下，菸出繡龍竹朽中。蟋蟀棲荒薰砌月，鷦鷯翎老染窓風。,紀斉名,0,0.74112468957901
【花繁鳥度遲】翥暫逗留千行底，飛何容易滿枝中。偏思求友難離雪，更欲歸巢未出紅。,紀斉名,0,0.74112468957901
【月中遠近音】戶外葉乾晴有雨，湖中雁叫夜無雲。華亭水映鶴鳴老，菊壝花明蛬怨分。,紀斉名,0,0.74112468957901
【霞添春氣色】火是帶菸籠柳後，紅應交白鎖梅辰。遥裝雪盡山顏媚，斜跨冰穿岸腳新。,紀斉名,0,0.74112468957901
【天高秋月明】碧落褰雲珠顆□，銀河卷霧鏡輪圓。華陽水面光還白，射的山頭色不玄。,紀斉名,0,0.74112468957901
【失題】遷喬樹頂翻□羽，喚友□□侵玉聲。侵雪歌流梅楥暖，遮風□□柳梢明。,紀斉名,0,0.74112468957901
【遠山重疊見】碧嵩青嶂孤菸隔，千巖萬壑客路分。遠近斜褰溪暗霧，高低半卷嶺秋雲。,紀斉名,0,0.74112468957901
【紅白梅花】仙臼風生空簸雪，野爐火暧未揚菸。,紀斉名,0,0.74112468957901
【田家秋意】野酌卯時桑落酒，山畦甲日稻花風。,紀斉名,0,0.74112468957901
【秋雨夜】蒹葭洲裏孤舟夢，榆柳營頭萬里心。,紀斉名,0,0.74112468957901
【詠柳】曉眼不眠非夢蝶，春腰無力欲棲鴉。,紀斉名,0,0.7411247491836548
【後三月花鳥有餘】殘陽得閏甘重聽，曆日添行許屡攀。,紀斉名,0,0.74112468957901
【早夏閑詠】林蘿深處趁清涼，移榻開襟夏日長。,紀斉名,0,0.74112468957901
【題橘樹】盛夏花留三伏雪，嚴冬子熟一株金。,紀斉名,0,0.7411246299743652
【失題】露深半染眠沙鶴，風冷纔薰戲藻魚。,紀斉名,0,0.74112468957901
【七月六日代牛女言志】爭教七夕縮爲六，更課秋風計會新。,紀斉名,0,0.74112468957901
【蝉】秋去秋來聞不改，今年聲似去年聲。,紀斉名,0,0.74112468957901
【蕭條秋後色】四五株楊經雨色，兩三叢菊飽霜花。,紀斉名,0,0.74112468957901
【王昭君】豈圖左衽和親日，空失後宮寵幸時。,紀斉名,0,0.74112468957901
【懷舊】月知溪靜尋常入，雲愛山高旦暮歸。,紀斉名,0,0.74112468957901
【山閑人事少】菸消茶竈厨兒睡，日落松巖野客留。,紀斉名,0,0.74112468957901
【失題】行色花飛峽路月。,紀斉名,0,0.7411246299743652
【雨爲水上絲】蕤賓初日雨油油，細腳如絲水上浮。紅女機疑移浦口，青州貢誤課沙頭。織從蘋浪輕文紊，縿任蘆風暗縷柔。應似王言多惠澤，波臣在藻樂中流。,菅原宣義,0,0.74112468957901
【冬日陪於飛香舍、聽第一皇子始讀御注孝經、應教】天孫初折天經義，孔父舊章唐帝心。忽感神聰多孝行，定知四海悉曾參。,菅原宣義,0,0.74112468957901
【秋色變林叢】經嵐桂葉紅初脆，浸浪蘆花雪漸浮。錦袖裝來山館雨，青袍謝去野亭秋。,菅原宣義,0,0.74112468957901
【牛女有秋期】心從榆風初至晚，契催桂月未圓秋。隔年別淚露雖舊，今夜行衣雲自浮。,菅原宣義,0,0.74112468957901
【絃歌伴月來】庾公被誘幽蘭曲，嵆氏相招弄玉聲。影類琴中彈雪白，光携梁上動塵輕。,菅原宣義,0,0.74112468957901
【隔水望花色】陸生池柳合隣翫，潘令縣桃分岸望。意馬趁霞經浪柳，眼童遮雪過溪鄉。,菅原宣義,0,0.74112468957901
【池清知雨晴】蘋風拂後魚鱗露，萍日熨來鹤影沈。秦蓋定乾波早微，漢橋暗寫月新臨。,菅原宣義,0,0.74112468957901
【醉惜年華晚】銜杯不忘陰光逼，枕麴猶傷節序還。思駐日車投轄處，猜知星□講經間。,菅原宣義,0,0.7411246299743652
【失題】商羊舞後歸根脆，湘燕翔時□浪新。縱荷皇恩無氣力，偸思惠澤望絲綸。陸生池畔濯□□，陶令門前染麴塵。陌上遮來張蓋客，岸邊驚盡去鉤鱗。,菅原宣義,0,0.74112468957901
【舊遊安在哉】花尋酒席泛殘□，月弔笙家照老苔。遥隔青雲前事忘，獨留白屋故懷催。,菅原宣義,0,0.74112468957901
【春曉早起】曉林爲暗鶯猶宿，春枕夢驚蝶也虛。,菅原宣義,0,0.74112468957901
【春意】遶籬宿草三分綠，綻砌新花一半紅。,菅原宣義,0,0.7411246299743652
【庭花依舊開】柳眼應同前日露，桃顏不改往年春。,菅原宣義,0,0.74112468957901
【草長江湖上】馬放菰蔣彭蠡曉，舟維蘆荻歷陽春。,菅原宣義,0,0.74112468957901
【晴後山川清】晴後遠尋勝地占，山清川潔色新添。潭心月映金波漲，嶺面雲開翠黛纖。松鶴熨翎高欲舞，藻魚掉尾入難潛。君多仁智長相樂，此處誰嫌久滯淹。,慶滋為政,0,0.7411246299743652
【秋日遊東光寺、各成四韻】樓臺竹樹自高卑，此寺由來地勢奇。籬下寒花紅錦繡，池中秋水碧瑠璃。茶菸纔出山厨邃，松月遲昇岫幌垂。今日相尋偸顧望，雲泉無厭我初知。,慶滋為政,0,0.74112468957901
【秋聲多在山】優趣蕭條應□壑，遍凝搖落任重巒。清風和水幽溪冷，爽氣入松暮嶺寒。,慶滋為政,0,0.74112468957901
【雨添山氣色】暗聲畫出孤峯黛，細腳裝成遠岫容。灑漸倍紅藏谷桂，瀑彌加綠拂雲松。,慶滋為政,0,0.74112468957901
【絃歌伴月來】漫唱追尋光好處，緩彈計會影圓程。金波自蕩韓娥思，玉兎更牽晉野情。,慶滋為政,0,0.74112468957901
【池清知雨晴】潭澄豈有繁聲滴，底徹應無暗腳侵。新卻藻菸雲散後，初營波月霭收今。,慶滋為政,0,0.74112468957901
【池冰如對鏡】□□開匣堅封處，猶未安臺冷合程。瓊粉潭心寒雪點，金膏水面夕嵐瑩。,慶滋為政,0,0.7411246299743652
【水清似晴漢】一道如橫波定暮，仙查空轉葉浮秋。沙鷗鋪翅應烏鹊，□菊沈葩是斗牛。,慶滋為政,0,0.74112468957901
【舊遊安在哉】何方長去應黃壤，其處纔存盡綠苔。詞露遺緣詩草惜，悲風吹對暮松催。,慶滋為政,0,0.74112468957901
【三月三日屏風】花筵晉日蘭亭飲，羽爵周年曲洛波。,慶滋為政,0,0.7411246299743652
【禪林寺眺望】嵩山圍繞興溪霧，洛水回流入野菸。,慶滋為政,0,0.74112468957901
【輕冰合岸苔】石髮冴來風未櫛，水衣黏後浪難縫。,慶滋為政,0,0.74112468957901
【城北秋興】新月斷腸清夜思，夕嵐洒淚暮年心。,慶滋為政,0,0.74112468957901
【秋日陪左相府書閣、守庚申】匂含許史聯枝露，氣襲金張七葉風。,慶滋為政,0,0.74112468957901
【度水落花舞】度水落花影又清，舞來唯任緩風聲。玉妝過浦簪先動，紅艶赴波袖自輕。兩岸臺遥移節裏，長橋路遠應歌程。林池勝趣春方暮，寒木欲期何日榮。,紀為基,0,0.74112468957901
【度水落花舞】洞裏落花令眼驚，紛紛度水舞猶輕。霞應羅袖經流處，鶯是鳳釵過浪程。赴節斜遮沙月色，廻臺被送岸風聲。何唯芳樹浴恩澤，二十年前花下情。,橘為義,0,0.74112468957901
【左右好風來】一從水閣避炎光，唯任好風左右涼。暮入西窓飄案牘，曉經東戶拂琴堂。先收短袖數行汗，忽動佩刀三尺霜。何必當初河朔飲，池頭今日勸殘觴。,橘為義,0,0.74112468957901
【花鳥春資貯】花鳥有時興味深，三春資貯一園心。生涯被養飄林色，行路不貧出谷音。落蕊封來應萬戶，清歌募得是千金。爲吾未有陽和德，鬢雪甚寒任陸沈。,大江通直,0,0.74112468957901
【依醉忘天寒】慘冽忽諸春思冒，嚴凝除卻暖光生。鄭康成見雪飛影，陳孟公聞風軟聲。,大江通直,0,0.74112468957901
【雨添山氣色】紅隨染陪巖頭桂，綠待灑滋嶺上松。經日漸霑搖落葉，欲寒自變淺深容。,大江通直,0,0.74112468957901
【林花落灑舟】花滿林梢映碧空，落來片片灑舟紅。行裝被染經波處，遠色猶隨去岸中。漁父棹歌應白雪，商人錦纜任青風。此時獨有不花木，折理誰能問化公。,高階積善,0,0.74112468957901
【花落掩青苔】院裏青苔藏往還，落花掩布望彌閑。雨初散亂春崖變，風處紛飛古道斑。瓊粉誤加妝黛上，綵雲漫鎖碧溪間。踏紅踏雪徘徊久，不識烏輪入暮山。,高階積善,0,0.74112468957901
【竹生島詩】靈島聞名遥寄懷，秋風尋到立徘徊。老松古柏相重插，怪石奇巖似欲頹。行雨終朝聯水見，低雲薄暮抱山回。有神此土歲年久，天下翹誠任浪來。,高階積善,0,0.74112468957901
【夢中謁白太保元相公】二公身化早爲塵，家集相傳屬後人。清句已看同是玉，高情不識又何神〈白太保傳云、太保者是文曲星神、而相公未見其所傳矣〉。風聞在昔紅顏日〈餘少年時、先人對餘常以元白之故事〉，鶴望如今白首辰。容鬢宛然倶入夢，漢土月下水菸濱。,高階積善,0,0.7411247491836548
【勸醉不如秋】酒客素雖被感侵，不如自勸醉秋陰。他時常醒應懷冷，近日頻傾是興深。論戶春風還赧面，授鄉臘月欲寒心。莫言一盞忘憂物，蓮府仁恩及陸沈。,高階積善,0,0.7411247491836548
【秋聲多在山】松心高下應稱老，澗口東西只告寒。黃落愁侵行雨裏，素商耳冷遠雲端。,高階積善,0,0.74112468957901
【舊遊安在哉】信札留緗空化蠹，遺文著壁半爲苔。春風往事經年動，秋月孤懷與老催。,高階積善,0,0.74112468957901
【水清似晴漢】絳河倒影斜沈日，銀岸降妝半浸秋。風浪千行應左界，星纏一道是東流。,高階積善,0,0.74112468957901
【池清知雨暗】潭融欲驗雲先盡，底露應諳月不陰。丹頂鶴棲通漢口，白頭公夢寄波心。,高階積善,0,0.74112468957901
【月光遠近明】晉十四年高閣夢，胡三千里戍樓情。,高階積善,0,0.74112468957901
【秋夜】人世襟懷隨日減，天時悵望每秋多。,高階積善,0,0.74112468957901
【閑中秋色變】每朝非昨家園思，從露及霜退老心。,高階積善,0,0.7411246299743652
【夜深聞遠雁】菸村人定夢還覺，華表鶴驚聲尚寒。燈動韻傳山月外，漏移唳□塞雲端。,大江時棟,0,0.74112468957901
【奉試既醉以德】浴來人盡樂，霑得世皆喜。日下識葵傾，風前看草靡。功名嘲傅說，巧思拉般爾。,大江時棟,0,0.7411247491836548
【（同二）】似玉潤門千，如毛加戶萬。寰中唯守禮，海外都無怨。萐莆自生厨，鳳皇頻集界。澤猶覃草木，信幾及鱗介。舜海浪聲空，堯山雲色靜。絳闕仰清景。,大江時棟,0,0.74112468957901
【曉夕多清涼】扇忘嶺鶴歸嵐翅，簟滑隣雞報月音。,大江時棟,0,0.74112468957901
【暮天聞遠雁】若耶風北來賓響，沙漠日西逆旅聲。,大江時棟,0,0.74112468957901
【依花只愛山】谿門稅駕應尋艶，巖徑卜居爲饒匂。李氏專房林月夜，衛家封邑嶺霞春。,菅原定義,0,0.74112468957901
【隨風葉落遲】飄去應知縈樹思，吹將不許別枝情。晚紅且踏吳江路，殘色漸敷沛邑行。,菅原定義,0,0.74112468957901
【渡水尋紅葉】錦繡谷中踰岸至，丹青樹下過林行。棹舟過訪霜寒色，踏浪逐聞晚雨聲。,菅原定義,0,0.74112468957901
【詩情被催月】李都尉思霜中動，班婕好詞雪裏生。鄉國可迷霜一色，關河不改雪千程。,菅原定義,0,0.74112468957901
【寒松似老人】戴雪靈標唯我首，履霜貞幹忽誰情。垂藤繞樹扶持力，宿鶴棲枝哽咽聲。,菅原定義,0,0.74112468957901
【紅梅花下】落蕊灑衣春拂雪，濃妝泛酒曉斟霞。,菅原定義,0,0.74112468957901
【春日於雲林院、同賦行客被花留】後騎來添霞亂暮，前途忘卻雪芳春。,菅原定義,0,0.74112468957901
【送春是迎老】天時代謝鏡頻變，風景回環車欲懸。,菅原定義,0,0.7411246299743652
【冬日遍照寺即事】庭松老論高僧臈，籬菊殘爲供佛花。,菅原定義,0,0.7411247491836548
【入深山】經過巖路忘人事，止住草庵無鳥啼。,菅原定義,0,0.74112468957901
【秋山眺望】雁字一行驚月去，樵歌數曲負嵐還。,菅原忠貞,0,0.74112468957901
【歸雁踏春雲】數重影底橋南絕，一片膚中字北飛。,菅原忠貞,0,0.74112468957901
【月爲渡河媒】似告前行臨浪夕，欲迷歸路隱雲秋。,菅原忠貞,0,0.74112468957901
【聽琴】蘼蕪香散楚江頭，湘竹叢邊淚不收。驀地悲絃寫離怨，夜深簾外鬼神愁。,菅原永頼,0,0.7411247491836548
【王昭君】翡翠扇翻溪霧斷，琵琶絃咽嶺泉懸。,菅原義明,0,0.74112468957901
【籬舊草花香】匂自早編庭上亂，□從□拵砌間通。數莖竹破薰秋霧，三尺柴□染曉風。,源相方,0,0.74112468957901
【秋霧籠松樹】淺深猶暗千峯曉，濃淡難分五里朝。,源相方,0,0.74112468957901
【落書】今春詔敕多哀樂，半盡開眉半叩頭。官爵專非功課賞，公私寄致贖勞求。除書久待貢書致，直物遲期獻物收。右大閤賢歸衆望，左丞相佞損皇猷。初逢魚水恩波濁，共見駿河感淚流。不動和風櫻獨冷，被霑暖露橘先抽。內臣貪欲世間歎，外吏沈淪天下愁。招集金銀千萬兩，沾亡山海十二州。,桜島忠信,0,0.74112468957901
【秋夜書懷呈諸文友、兼寄南隣源處士】見說北堂商賈隆，東西交易甚忽忽。文章博士儒宣下，太上天皇葬禮中。一院舉哀憂未盡，兩家沾職悅無窮。三教泗水忘恩澤，橘使槐林損舊風。今日議人非墨客，去年補者半田翁。外論向背詞雖然，內接心情契自通。貢物來時脣更笑，訴言到庭耳初聾。招留潤屋褰簾出，厭卻蘊袍閉戶籠。棄恥形容常失理，顧私行操豈思忠。登高只是銅山動，在下猶因金穴空。不信宣尼貧樂道，祇有後輩富成功。宛如宿稱裁縫女，背奈朝臣造作工。鶴眼羣飛分母子，麞牙并走決雌雄。菅藏不住名先改，櫻笠長居命可終。人與新研珠不異，我將古弊瓦相同。還慙困倍於原憲，唯庶饒多自石崇。開霧昔期攀曉桂，戴霜今歎類秋蓬。三千人裏頭梳雪，數十年前淚拭紅。色冷蒼蒼盈砌月，聲寒札札繞牀蟲。悲哉柳市老無價，早晚此身欲奉公。,藤原衆海,0,0.74112468957901
【遠近春花滿】妝繁鳥囀家園露，香亂馬嘶隴塞風。,源成宗,0,0.74112468957901
【花氣薰衣襟】愛惜清芬無解紐，韜將酷烈欲收箱。,平定親,0,0.74112468957901
【春山遊寺】花落山壇紅雪馥，山當佛閣翠微橫。,平定親,0,0.74112468957901
【時菊似嘉賓】玉佩叢端秋露白，金章花下晚嵐黃。,橘孝親,0,0.74112468957901
【冬日眺望】郊野蕭條隣里靜，田園蒼莽遠村聯。,橘孝親,0,0.74112468957901
【惟善爲寶】孫叔敖家應守富，東平倉國不言貧。,橘孝親,0,0.74112468957901
【雲中白鶴羅】邴原資叔濟，雲鶴舉居多。,三善豊山,0,0.7411246299743652
【無墻隣家】阮家南北舊來隣，不隔墻垣不愧貧。,高丘末高,0,0.74112468957901
【失題】三軍士渴孤城下，一眼泉飛再拜前。,高丘末高,0,0.74112468957901
【寒夜撫鳴琴】入松風響春吹夢，落峽泉聲暗灑心。,笠雅量,0,0.74112468957901
【王昭君】一雙淚滴黃河水，願得東流入漢家。,津守棟国,0,0.7411247491836548
【失題】鄉夢頻催胡馬思，橋題不信蜀龍心。,尾張学士,0,0.74112468957901
【和江侍郎來書】寒閨獨臥無夫婿，不妨蕭郎枉馬蹄。,閨秀·采女,0,0.74112468957901
【失題】妾顏秋暮孤蛾老，願領梨園少女風。,采女,0,0.74112468957901
【黑金水瓶、寄丁晉公】提携三五歲，日月不曾離。曉井斟殘月，寒爐釋碎凘。鄱銀難免侈，萊石易成虧。此器堅還實，寄公應可知。,寂照,0,0.74112468957901
【臨終詩】草庵無人扶持起，香爐有火向西眠。笙歌遥聽孤雲上，聖衆來迎落日前。,寂照,0,0.74112468957901
【雨添山氣色】經灑點紅唯庾嶺，待霑織錦是爐峯。二華顏醉洗來勸，五嶽頂丹染得濃。,藤原義忠,0,0.74112468957901
【依醉忘天寒】玄石縱雖辟雪臥，鄭泉不識履冰行。鄉中誘尚陽春思，醒後如□夕吹聲。,藤原義忠,0,0.74112468957901
【子日屏風】若尋野外和羹主，便是鹽梅鼎足臣。,藤原義忠,0,0.74112468957901
【得吳漢】富春山月當頭白，巖子滩波與意清。,藤原能信,0,0.74112468957901
【秋色變山水】舟隨彭蠡雁聲去，馬踏嶧陽桐葉行。,源師房,0,0.74112468957901
【遊長樂寺】青苔院靜地空老，碧樹路深山不童。,源師房,0,0.74112468957901
【依醉忘天寒】藍水應無冰冷思，玉山唯有雪消情。携霞不辨春風至，酌露還迷暖氣驚。,藤原国成,0,0.74112468957901
【隨風葉落遲】自難委地斜吹處，暫妨歸根漫扇程。漁父往還舟未繫，雞冠輕翥翅猶輕。,藤原国成,0,0.74112468957901
【花樹遶池岸】紅顏照得杯持滿，珠匣裝成鏡拭塵。,藤原国成,0,0.74112468957901
【殘菊色非一】錦繡文章施岸月，鳳凰毛羽刷籬霜。,藤原国成,0,0.74112468957901
【菊花似壽星】仙架誤催臺上奏，禁籬忽表海南祥。,藤原国成,0,0.74112468957901
【翫菊香薰衣】壝前客至疑韓壽，籬下馬騖似魏文。,藤原国成,0,0.74112468957901
【鶯啼春暮時】春景暮時興幾成，鶯啼欲去禁林晴。老歌花月方窮處，別語芳年已盡程。始就南枝千萬曲，今占舊谷兩三聲。幸逢聖代好文日，只恐蘭臺履薄情。,藤原師家,0,0.74112468957901
【蝉鳴宮樹深】夏蝉嘒嘒報清吟，滿耳幾鳴宮樹深。響逸帝梧風暗裏，聞幽御柳露滋陰。禁庭枝合纔通韻，璅砌葉濃不礙音。詎謂凡忠偏有曲，自傳五德供宸襟。,藤原師家,0,0.74112468957901
【松月夜涼生】夜涼何處得相尋，松月生來玉漏深。衣縫懸蘿凌雪色，扇忘棲鶴警霜音。光斜岸有清風至，影落澗無暗熱侵。仙洞託根人識否，是期君子萬年心。,藤原師家,0,0.7411247491836548
【泉石夏中寒】泉石送年幾數回，夏中寒氣逐望來。炎蒸乖節新浮月，爽籟先秋半點苔。一道波涼拋露簟，孤拳汗反酌冰盃。詩情酒思亦何切，斷識剩教歡宴催。,藤原師家,0,0.74112468957901
【滋綠草心長】草心滿眼幾芃芃，滋綠既長萬里同。遠塞菸中望更隔，平湖水畔路難通。征人跡合凌叢露，牧馬嘶遥隱野風。何必葳蕤多遠近，堯蓂今屬鳳凰宮。,藤原師家,0,0.74112468957901
【扇裏有秋風】扇裏秋風迎素商，終朝嫋嫋好含將。九華動處辭煩熱，孤月轉時領早涼。携呈袁公河朔思，開同楚客洞庭觴。五明本自誇皇德，偏愛珍奇誰得藏。,藤原師家,0,0.74112468957901
【紅霞籠遠樹】紅霞春日映清霄，遠樹自籠望裏遥。郊外林藏光聳暮，雲端梢縟色濃朝。高埋嶺嶽孤松秀，斜掩野村臥柳消。寄語此時相伴客，山川臨眺幾迢迢。,藤原師基,0,0.74112468957901
【蝉鳴宮樹深】紫宮瓊樹望深程，嘒嘒新蝉迎夏鳴。御柳影中嘶露曲，禁林綠底唱風聲。葉繁韻報玉樓曉，枝暗響傳金殿晴。莫道凡訓來鳳闕，自兼五德奏皇明。,藤原師基,0,0.74112468957901
【松月夜涼生】翠松明月得相尋，計會夜涼生樹陰。參半望清光照嶺，五更氣冷影過林。丁公衆雪通夢思，孤鶴誤霜警露心。不啻禁圍携皓色，風聲拂葉學鳴琴。,藤原師基,0,0.74112468957901
【滋綠草心長】草心長處思無窮，滋綠萋萋遠近叢。岸柳春菸何比色，皋蘭秋露欲慙紅。扁舟望暗湖中浪，征馬跡深塞外風。華夏重逢淳朴日，乃知治世古今同。,藤原師基,0,0.74112468957901
【扇裏有秋風】秋風何待報金方，扇裏颯然斷寸腸。逸少書來傳爽氣，班姫裁得引新涼。蕭蕭空任孤懸月，嫋嫋更隨一掬霜。紈素唯摸團雪影，宜哉當夏驗清商。,藤原師基,0,0.7411246299743652
【鶯鳴春暮時】宮鶯春暮有何情，覓友啼時又唱名。舌滑芳辰空謝處，哢喧韶景漸過程。霞消歌動梁塵色，花落曲添郢雪聲。假使綿蠻傳好語，莫忘溫樹不言誠。,藤原憲房,0,0.74112468957901
【扇裏有秋風】秋風緣底先秋光，扇裏報來斷感腸。蝉翼動時疑拂露，鶴翎翻處似吹霜。起於葵葉商聲冷，生自月華爽氣涼。幸屬南薰虞舜德，五明裁製獻明王。,藤原憲房,0,0.74112468957901
【松月夜涼生】松月蒼蒼幾照臨，夜涼生處足披襟。吳江鶴宿金波冷，秦嶺嵐寒白雪深。皓色映枝忘夏氣，清輝過蓋有秋心。久持貞節人知否，萬歲靈標契禁林。,藤原憲房,0,0.74112468957901
【蝉鳴宮樹深】宮樹深中耳正驚，夏蝉嘒嘒幾傳鳴。仙林風密朝吟響，楚苑露滋暮咽聲。聽暗庭槐枝合處，韻高城柳葉垂程。孤光縱有不言訓，何祕當時屬太平。,藤原憲房,0,0.74112468957901
【泉石夏中寒】禁庭泉石隔塵埃，朱夏帶寒足趁來。煩熱披襟臨碧水，炎輝抛扇擺蒼苔。孤拳峙處忘清簟，一眼流邊勸冷盃。堅准貞心唯□志，忠臣逸興自斯催。,藤原憲房,0,0.74112468957901
【滋綠草心長】草心長處望難通，滋綠此時遠近同。臨水萋萋蘆荻涌，滿皋鬱鬱蕙蘭叢。路深人入湖邊露，蹤暗馬嘶塞外風。澤畔截蒲年月久，溫舒勤學早成功。,藤原憲房,0,0.7411246299743652
【滋綠草心長】草心滋綠望難通，入夏漸長遠近同。渭北千條菸鎖後，湖南一道露深中。菰蔣暮影藏潭月，蘆葦暗聲戰岸風。野徑庭叢皆鬱茂，多依恩澤普施功。,藤原隆方,0,0.74112468957901
【蝉鳴宮樹深】宮樹深中聞易驚，晚蝉相噪有時鳴。禁松菸底和風韻，御柳陰前引雨聲。漫咽繁枝金殿曉，幾嘶密葉玉樓程。微蟲嘒嘒逢佳節，仙客宜裁愛翫情。,藤原隆方,0,0.74112468957901
【泉石莫中寒】清泉白石思優哉，便識夏中寒氣來。蓋嶺披襟清赤日，鼓山卷簟掃青苔。流飛更謝班姫扇，雲觸誰尋袁紹盃。一眼孤拳含瑟瑟，金商風景暗相催。,藤原隆方,0,0.74112468957901
【扇裏有秋風】團團扇裏謝炎光，自有秋風報早涼。頻動素紈忘暑夏，更披綠竹帶清商。宋生舊賦催明月，漢主昔辭任曉霜。隨手飄颻膚漸冷，何尋水檻與林塘。,藤原隆方,0,0.74112468957901
【詩境惜春暮】詩境惜春計豈生，韶光盡去日徐傾。詠風強駐雲關裏，嘯月苦拘露驛程。文路更嫌迎夏思，詞江全勝送秋情。林園自此皆添冷，花落露消鳥老聲。,藤原資仲,0,0.74112468957901
【泉石夏中寒】飛泉怪石幾年廻，盛夏自寒熱豈來。暑氣無侵庭濺水，炎光不至溜穿苔。峙含明月影消汗，咽謝蒸雲音入盃。河朔昔遊何足覓，醉吟今日可相催。,藤原資仲,0,0.74112468957901
【松月夜涼生】一對嶺頭有月臨，夜涼從此屬松林。綠蘿影落鶴鳴冷，菸□蓋寒虬漏深。雲斂梢抛團雪扇，風晴朶誤撫秋琴。更辭炎熱何鬱鬱，見祝君子萬歲心。,藤原資仲,0,0.74112468957901
【蝉鳴宮樹深】夏蝉抱撲有何情，宮樹深中嘒嘒鳴。高閣隔梢纔漏響，中臺礙葉不藏聲。聽非俗韻槐滋暮，噪伴仙遊柳暗程。倩思多年棲禁苑，汝依五德得芳名。,藤原資仲,0,0.74112468957901
【滋綠草心長】草心滋綠在望中，低葉自長遠近同。黛色遥埋山腳路，藍光剩染苑間叢。菰蒔影暗湖邊月，蘆葦聲青野外風。料識芊芊盈卷意，是因雨露廣施功。,藤原資仲,0,0.74112468957901
【扇裏有秋風】夏天未謝有秋光，是只扇風引早涼。携處漸期籬菊紫，翻時料識嶺桐黃。如書爽籟右軍露，還製商飆班女霜。獨翫鶴翎今思得，南來雁陣欲成行。,藤原資仲,0,0.74112468957901
【風度殘花落】殘花片片落無掃，風度淺深伴響飛。扇來砌外艶彌少，吹送林頭妝漸稀。動朶樹飄春雪色，翻衣人踏晚霞暉。纔名是拙官存武，何只染筆陪禁圍。,源資経,0,0.74112468957901
【詩境惜春暮】詩境忽逢詩興生，惜春事盡勞神精。牋卸難繫餘霞色，文路曾妨去鳥聲。遮月雲關風雅裏，駐花露驛醉吟程。徘徊仙洞蒼苔上，日暮彌添惆悵情。,源隆俊,0,0.74112468957901
【松月夜涼生】松綠月明勝趣深，夜涼生處足披襟。梢晴嵐有清秋韻，朶映菸非盛暑陰。丁氏夢寒驚雪思，嵆公姿老戴霜心。寄言詩酒宴遊客，萬歲光輝屬禁林。,源隆俊,0,0.74112468957901
【扇裏有秋風】團扇何因不暫忘，秋風任意報來忙。翻驚爽氣衣間至，開怪商飆曆外涼。楚竹菸寒宜卷簟，齊紈雪冷欲收霜。慰民豈只袁宏思，我后□仁及萬方。,源隆俊,0,0.74112468957901
【蝉鳴宮樹深】聞蝉盡日足相驚，宮樹深間幾許鳴。御柳滋時吟未止，禁松暗處韻彌清。歌幽翡翠簾中曲，琴咽綺羅帳裏聲。嘶露響高應賞翫，仙圍今得動皇情。,源隆俊,0,0.74112468957901
【泉石夏中寒】夏尋勝地暫徘徊，泉石繞身寒暗來。沙月如秋浮白浪，巖風消暑拂青苔。孤拳冷氣盈茵簟，一眼涼音入酒盃。此處如今迷曆日，炎天忽遇素商催。,源隆俊,0,0.74112468957901
【夜閑只聞蛬】孀閨枕冷吟風曉，孤館夢殘怨雨秋。,源俊房,0,0.7411246299743652
【月前間擣衣】雪中絕盡幽人夢，霜後添來旅雁聲。,藤原友房,0,0.74112468957901
【春花似白雲】聚散只隨開落色，無心自出不言脣。,藤原友房,0,0.7411247491836548
【度水落花舞】洞中花落望相驚，度水紛飛舞自輕。亂似婆娑經浦後，散如宛轉過波程。葩翻紅袖沙風送，匂曳羅裙岸月迎。此地勝形人識否，鸞輿再幸有歡情。,藤原広業,0,0.74112468957901
【依醉忘天寒】空迷伏臘方酣後，暫脫衣襟緩酌程。添戶如逢遲日景，入醉不聽朔風聲。,藤原広業,0,0.7411246299743652
【葉聲風外遠】疎林吹月晚聽冷，遥漢卷雲曉韻幽。拂是何程高覺雨，驅從幾處漫飄秋。,藤原広業,0,0.74112468957901
【乞巧屏風】雲霞帳卷風消息，烏鵲橋聯浪往來。,藤原広業,0,0.74112468957901
【依醉忘天寒】冬別一樽傾露處，卷隨四字酌霞程。借紅面變狐裘表，舉白手拋臘月情。,藤原資業,0,0.7411246299743652
【失題】色絲詞綴任春風。,藤原資業,0,0.7411245703697205
【第一皇子讀御注孝經】若言皇子神聰敏，日遠論非同日論。,藤原家経,0,0.74112468957901
【暮秋遊法住寺】霜華地老籬經歲，風葉林深路入秋。,藤原家経,0,0.74112468957901
【讀後漢書、詠嚴光】玄纏大漢朝恩色，素意穎川曉浪聲。,藤原家経,0,0.7411247491836548
【行幸平等院】洛外名區一道場，九重天子暫相望。寺排露地幽深跡，佛駐月輪清淨光。錦蓋混同林脆色，金繩映徹菊殘妝。倩思斯處翠華幸，何必周文渭水陽。,藤原実綱,0,0.74112468957901
【賀大極殿新成】大廈殊形經始成，一時初識百工營。千雲繡桷參差列，啓月金扉照耀明。周日靈臺宜比類，漢朝正殿欲相爭。倩思基趾堅於石，億萬年間豈有傾。,藤原実綱,0,0.74112468957901
【池岸花如雪】人催剡興飄潭曉，鶯唱郢歌映浪春。,藤原実綱,0,0.74112468957901
【桃源人壽考】蓬山曉露宜同境，茅洞晚風欲卜隣。,藤原実綱,0,0.74112468957901
【對泉言志】貧而樂道莫嘲哳，此地飛泉直萬金。,藤原実綱,0,0.74112468957901
【賀大極殿新成】大廈初成布政辰，明堂法度欲因循。修營自叶皇基固，規矩偏隨德宇新。重戶抽雲霄漢近，高甍映日鳳凰馴。今望壯麗足相樂，黎庶子來悉仰仁。,藤原敦宗,0,0.74112468957901
【秋日長樂寺即事】適出京華尋勝境，梵宮幽處靜相望。紅林半落寒山透，白鷺斜飛遠水長。苔蘚露沾黏右住，松杉菸暗蔭空堂。此時方訪深觀理，世上塵機心暫忘。,藤原敦宗,0,0.74112468957901
【冬日遊長樂寺】淨界寂寥塵事稀，一來斗藪思依依。佛庭草合門無徑，禪院竹荒墻有衣。寒雁叫嵐過嶺滅，低雲向暮傍谿歸。談僧漸識幽玄理，不限人間官祿微。,藤原敦宗,0,0.7411247491836548
【暮春遊圓融寺即事】尋來蕭寺適攀躋，韶景漸闌眼正迷。池閣旁荒春草合，野船遥過晚雲低。餘霞林暖鶯傳語，宿雨庭晴鶴作蹊。歸路徘徊瞻望處，風花漠漠落前溪。,藤原敦宗,0,0.74112468957901
【菊開似愚仙】妝誤昆山金骨相，葩迷姑射雪膚名。,藤原敦宗,0,0.74112468957901
【風度殘花落】風度林梢春欲歸，殘花悉落缺芳菲。拂雲暮景餘霞盡，吹露曉天片□飛。扇處纔浮鸚鵡盞，報來好散綺羅衣。佳辰代謝遞迎送，萬歲韶光屬禁圍。,藤原正家,0,0.74112468957901
【暮春遊長樂寺上方】晚樹花紅扶落日，雙蓬鬢白顧餘年。,藤原正家,0,0.74112468957901
【宴遊被催菊】羅綺引來籬露色，笙歌勸得岸風聲。,藤原正家,0,0.74112468957901
【月明羈旅中】鄉淚灑霜孤館曉，客夢驚雪戍樓晴。,藤原行家,0,0.74112468957901
【賀大極殿新成、應製】彫梁當霽應龍見，飛閣干雲瑞鳳來。,藤原行家,0,0.74112468957901
【勸學會聽講法華經、同賦在於山林】蘿洞幽情殘月曉，繩牀空覩落花春。,藤原有綱,0,0.74112468957901
【勸學會聽講法華經、同賦在於山林】繩牀嵐拂寒猿叫，松戶日曛宿烏馴。,藤原有俊,0,0.74112468957901
【三月盡日即事】四年三月一朝盡，悵望風光屡省身。人事未能留壯日，老心何耐送殘春。百花彫落葉陰薄，兩鬢變衰雪片新。久在閑官多假景，不妨取次放遊頻。,藤原有信,0,0.74112468957901
【翫月】景氣蕭條素月生，自然箇裏動詩情。秋當暮律初三夜，時及漏籌四五更。雙鬢霜加驚老至，前軒雪襲識天晴。南樓瞻望雖爭影，東閣光華欲此明。帷幕高褰雲斂後，琴歌不斷夢殘程。一觴一詠誰能禁，何心剡溪尋友行。,藤原有信,0,0.74112468957901
【秋日遊池臺】一卜池臺屬閑餘，逍遥自得爽涼初。柳塘菸老陰猶暗，荷浦浪興氣漸疎。水檻前頭多竹樹，華筵左右置琴書。獨眠灘月樂閑放，暫逐沙風許起居。莫笑鬢間留素鶴，還慙腰底佩銀魚。勝形於我今應驗，終日騰□任晏如。,藤原有信,0,0.7411246299743652
【秋日池亭即事】閑逐陰涼意奈何，池亭占勝許經過。竹低繁葉消炎日，蓮落輕衣覆綠波。佇立危巖臨水近，攀登高閣見山多。交遊時輩莫嘲我，每屬暇餘醉且歌。,藤原有信,0,0.74112468957901
【行幸平等院】華洛城南輦路披，禪庭勝形被人知。地誇仙洞幽奇趣，境遇皇輿臨幸儀。露菊霜林催叡賞，山基水曲任天爲。明民莫道風流美，我復催行萬騎隨。,藤原有信,0,0.74112468957901
【賀大極殿新成】今當聖運一千年，考室有時展宴筵。玉宇干雲遥漢外，金鋪照地大陽前。飛梁高聳棟桴麗，賀燕新來基趾堅。經始黎民皆悅豫，明王在上德無倫。,藤原有信,0,0.74112468957901
【秋日長樂寺即事】一尋梵宇謝塵寰，晚步上方暫忘還。蘿洞作觀紅樹下，竹梯踏嶮白雲間。寒葩牢落窮秋草，斜影參差薄暮山。悵望如今心漸倦，不堪兩鬢逐年斑。,藤原有信,0,0.74112468957901
【冬日遊長樂寺】蕭條佛閣立盤桓，何耐流年景氣闌。碧洞松高菸色暗，翠微泉落晚聲寒。溪嵐吹起來柴戶，山雀羣飛狎藥欄。庭葉飄零僧院靜，悵望誰不住禪觀。,藤原有信,0,0.74112468957901
【螢飛水竹間】回流屈曲隨光見，靈幹疎稠逐影明。曉點沙菸殘燭冷，暮過叢落雨珠生。,藤原有信,0,0.74112468957901
【夜深聞落葉】虛澗嵐飄山未曙，空階雨脆月初傾。,藤原有信,0,0.74112468957901
【松綠臨池水】池雨荷開交蓋影，汀風魚躍誤琴聲。,藤原有信,0,0.7411246299743652
【菊花爲上藥】道士試嘗寒岸露，仙雞誤舐曉籬霜。,藤原有信,0,0.74112468957901
【花開聖化中】山桃嬌雨十旬曉，寒柳向風萬里春。,藤原有信,0,0.74112468957901
【羽爵泛流來】恐爲浴禽先被妨，若依浮藻定遲廻。,藤原有信,0,0.74112468957901
【月明照關塞】蘇公在北迷秋暮，楊氏歸西踏曉霜。,藤原有信,0,0.74112468957901
【紗燈爲夜伴】鳳腦還迷凡鳥字，魚膏相類一龍名。,藤原有信,0,0.74112468957901
【草中唯愛菊】寒艶趙衰冬日思，餘芳子產昔時情。,藤原有信,0,0.74112468957901
【雪飛羈旅中】天陰彌勞望鄉淚，地涕不堪懷土情。,藤原有信,0,0.74112468957901
【城南别業】戶外林迷紅葉露，門前路入稻花秋。,藤原広綱,0,0.74112468957901
【傀儡子】可憐傀儡虛狂輩，自界難娯皆是同。棲卜山河幽僻地，怨深聲貌老來中。羈遊殆忘三輪業，世事不營萬里躬。行客接襟爭得駐，雲明定識對秋風。,藤原実光,0,0.7411247491836548
【春夜即事】說言春夜感無窮，適接交朋得會同。梅楥漏深挑燭後，柳門跡暗退衙中。老蓬鬢悴罷殘夢，暖樹花芳任曉風。爲侍形言詩席道，纔疎獨恥拾螢功。,藤原実光,0,0.74112468957901
【暮春長秋監亞相山莊尚齒會詩】主賓尚齒得相從，新賞山亭風物濃。行爵數廻須快飲，燕毛七叟定難逢。鳥吟花舞笛歌靜，心耄力衰冠帶慵。塵世纏牽霜滿首，生涯潦倒淚沾胸。昵親舊友不如鶴，甲子同僚唯有松。六十老翁人莫厭，憖遺幸見白家蹤。,藤原実光,0,0.74112468957901
【秋日禪林寺即事】洛東古寺號禪林，爲結良緣引友尋。夜院燈消寒色盡，秋山葉落暮猿深。洞幽徑有經行路，澗靜水無世俗音。老惜年花人莫咲，每思餘花不能任。,藤原実光,0,0.7411247491836548
【遊山寺】暫至道場有所思，暮春風景欲何之。山鶯聲老僧園靜，谿柳枝垂寺路滋。信馬忽來清淨地，尋春自遇坐禪師。幸談世業結練若，贈以形言一句詩。,藤原実光,0,0.74112468957901
【遊山寺談僧】古寺頭陀秋日暮，與僧言志忘時移。一圓深理燈前聽，萬法皆空淚裏知。苦請今宵須說盡，倩思來世欲何爲。適臻禪室許交畢，佛種機緣定在期。,藤原実光,0,0.7411248087882996
【春宵言志】一憑几案心何苦，春夜夜深客至稀。儭枕唯聞殘雨韻，披書頻挑暗燈輝。多年樂道齒黌舍，早晚抽身趨紫微。爲有餘寒猶向火，更臨來且欲求衣。松生澗底無攸用，鳥在籠中不得飛。先與親朋眠竹檻，遂命羸婢掩荊扉。官途猶歎前程遠，人世漸知往事非。寄語斯時遊敖士，觸吟興盡莫空歸。,藤原宗光,0,0.74112468957901
【暮春見嚴閣亞相山莊尚齒會詩】賓主聯襟遊敖辰，只歡結外許交親。漸臨暮齒頭爲雪，閑憶餘年後幾春。垣下競來風骨客〈七老之後會、遇之者謂之垣下、故云〉，花前會飲燕毛人。斯筵今占相逢少，引步殷勤客老身。,藤原宗光,0,0.74112468957901
【秋日長樂寺即事】相携鳩杖秋遊寺，心靜自然忘毁譽。山帶斜陽松影落，水衝亂石谷聲餘。家鄉歸路晚望遠，七十生涯曉夢虛。斯地風菸知我否，被牽名利未閑居。,藤原宗光,0,0.74112468957901
【秋日別業即事】勝境光陰遠近同，尋來終日思無窮。山林木落雨聲脫，野徑月清雲影空。旅雁一行穿白霧，長松百尺帶秋風。詩筵乘興遥回首，華洛迢迢眺望中。,藤原宗光,0,0.74112468957901
【暮春見嚴閣亞相山莊尚齒會詩】七叟皓皓高宴開，號之尚齒義優哉。起於履道塵遥及，傳自安和春幾回。花似知時零未盡，鳥如談舊老猶來。人間此會雖希有，有隔未交令感催。,藤原顕業,0,0.74112468957901
【三月盡日遊長樂寺】一辭華洛暫留聯，長樂仁祠感自然。寺寫五臺形勝地，時當三月艶陽天。山樓鐘盡孤雲外，林戶花飛落日前。韶景闌來相惜著，青春暮處禮金仙。,藤原顕業,0,0.74112468957901
【春日遊勝應彌陀院】東山有寺隔囂塵，佛是彌陀勝應身。草創上人西去後，花開下界未忘春。適當茂棘眺臨日，更遇伽藍嚴飾辰。雲色泉聲知我否，被牽劇務少交親。,藤原顕業,0,0.7411247491836548
【雲林院西洞遇雨】古院之西重巘頭，梵宮遇雨思悠悠。雲埋佛閣如山近，水滴禪庭稱地幽。住寺自令斜腳助，歸家更被暗聲留。素王教訓時雖習，緇侶笑談世似浮。芳桂隔光林逕月，衰梧染色野林秋。莫言仙洞移此處，蓬島勝形尚不猶。,藤原明衡,0,0.74112468957901
【賦艾人】建午月逢端午日，艾人懸戶屬蕤賓。備形偏任園中露，尋跡空離野外塵。鸞殷蝸廬無擇處，樗花菖葉自同辰。荊州祕術長傳妙，菅氏芳詞更識神〈菅家集中有賦艾人之詩〉。籬菊非秋誰足貴，庭蘭當夏可稱臣。親朋憐汝宜憐我，蓬髮蹉跎餘七旬。,藤原明衡,0,0.74112468957901
【賦菊花】菊叢李部異榮悴，共以貞心屬勝遊。仙洞擅妝逢叡賞〈有注〉，石渠抽節恥凡流。凌霜汝媚黃花曉，戴雪我傷白露秋。將脫簪纓歸野澤，忝憑聖化跡猶留。,藤原明衡,0,0.74112468957901
【賦殘菊】抄商得閏閏推遷，殘菊留妝望颯然。疎艶臨流星有影，餘輝照架燭無菸。不因紅女錦文褥，更映素娥珠顆聯。佳色遲凋花最弟，貞姿難敗草中仙。曉霜伴雪寒籬下，夕吹亂秋古岸邊。染筆閑携芳種露，凡叢應恥猶華顛。,藤原明衡,0,0.74112468957901
【賦庭前松竹】庭前松竹足相貪，與客成携接話談。千歲低枝當座右，一叢細葉鎖簷南。洗來宜卷籬間露，移得自忘澗底嵐。孤蓋凌霜青似柏，數竿侵雪綠於藍。晉林尋隱賢猶七，秦嶺思封爵是三。今對大夫貞幹至，永期佳會醉徐酣。,藤原明衡,0,0.74112468957901
【春夜即事】夜臨艾漏對蘭燈，酌酒言詩向曉興。俗境適逢仙洞客，竹窓不厭杏壇朋。漢邊雲斂閑看月，梁上鷄鳴遠聽蠅。文苑送年雖嗜學，身衰性耄忠虛仍。,藤原明衡,0,0.74112468957901
【三月盡日惜春】一歲芳辰三月盡，惜春思緖幾悠悠。素無關塞終應去，縱有家鄉豈少留。荏苒風光雖近夏，蹉跎霜鬢獨添秋。何唯花落鶯歸事，文苑不堪送老愁。,藤原明衡,0,0.74112468957901
【夏日即事】四序廻環駐得難，今逢炎熱暑天闌。滿池蓮迸花新綻，臨岸松凋朶半殘。丹棘輸忠霜幾積，蒼花及老雪先寒。俗寰交隔三壺路，勝地勢模七里灘。學館多年携蠹簡，釣臺一日弄漁竿。莓苔菸暗青巖上，蘆葦露滋碧沼干。林近金商先秋翫，泉飛白越當夏看。爲隣洙泗沈淪士，適到名區暫考槃。,藤原明衡,0,0.74112468957901
【夏日作】夏日優遊興味餘，占涼更識畏景虛。前林拋扇風來後，東戶卷簾月上初。遶岸近交松下鶴，臨池閑看藻中魚。玉琴暗調蝉聲急，紅燭自聯螢影疎。秋思先搖潘嶽賦，露纔遠仰孔丘書。此時避暑在何處，斟酒吟詩對水居。,藤原明衡,0,0.74112468957901
【秋夜閑談】秋思悄然夜，閑談萬感兼。遠嵐摧蓽戶，殘溜滴茅簷。蹇劣命猶薄，蹉跎老自添。松聲來壞宇，蘭氣襲疎簾。慘淡雲虛暗，朣朧月影纖。素琴纔置牖，黃卷只盈奩。砭藥痾難療，衣襟淚易霑。嘗言同志客，未死數相瞻。,藤原明衡,0,0.74112468957901
【暮秋即事】蘭珊秋景足相望，風物蕭疎幾滿場。蘆荻雪寒孤岸下，蕙蘭紫碎女墻傍。遣懷巴峽猿三叫，送眠衡山雁一行。丹棘清虛胸飲凍，蒼華衰變首梳霜。暮林葉落嵐聲縟，古壝菊殘月影芳。若貴素王文學道，爲憐老後嗜詩腸。,藤原明衡,0,0.74112468957901
【初冬書懷】涼燠遞來感不禁，年光荏苒及玄陰。晴中學雨松寒岸，地上留秋葉落林。望遠數重溪霧色，夢驚千里塞鴻音。閑軒冬至曉嵐拂，疎牖夜長殘溜侵。一盃竹清霜後酒，七絲雪白月前琴。豫樟期學齡方暮，燈燭積功漏幾深。開卷雖知齊物理〈莊子有齊物篇〉，守株獨恥宋人心。青雲欲絕空孤陋，皇澤雖覃久陸沈。幸遇明時憑節藻，纔談聖道散煩襟。斯須得接佳遊境，微志所之憖詠吟。,藤原明衡,0,0.74112468957901
【歲暮即事】詩人乃者動心肝，節物蕭疎歲也闌。晴雨月光千里遍，閏餘風景一旬殘〈于時閏十二月廿一日〉。青陽催律春先至〈去十五日立春〉，素性嗜書老尚看。清醑三盃斟綠桂，雅琴數曲撫幽蘭。銓衡官冷緋衫舊，七十齡傾雪鬢寒。運命獨雖慙蹇剎，在朝未考澗中槃。,藤原明衡,0,0.74112468957901
【爐邊閑談】不期文書得相逢，共惜年光及臘冬。萬物蕭條難繫意，四時遷次詎尋蹤。庭前親友唯携竹，澗底大夫獨愍松。老至未抛窓雪冷，春隣漸待苑花濃。材名遥隔禰家鶚，淵量應慙荀氏龍。紅火爐邊斟綠桂，閑談一日感千重。,藤原明衡,0,0.74112468957901
【（同）】閑居冬日思悠哉，談話爐邊興自來。疊樹曉聲嵐烈烈，高巖晚色雪皚皚。卯時霞暖樽中桂，子月花寒砌下梅。李老五千文可學，桐孫一兩曲相催。木寒斜岸松孤茂，草槭荒籬竹不摧。冰合池無魚拔剌，砂平庭有鶴徘徊。龍門望浪浪猶嶮，虎館送霜霜幾廻。露膽深知親友志，風情遠恥古賢纔。微功久積孫康牖，片善未逢郭隗臺。燈燭恩光過古稔，徒焦胸臆滅心灰。,藤原明衡,0,0.74112468957901
【紅櫻花下作】文友不期會遇新，紅櫻開處幾頤神。我猶逐日應催老，汝是每年不忘春。立露雖慙榮悴異，酌霞愁接樂遊頻〈乃者被引羣英屡尋春花、故云〉。何因漸動歸歟思，花下自爲衣錦人。,藤原明衡,0,0.7411247491836548
【遍照寺翫月】何處月光足放遊，寺稱遍照富風流。歲中清影今宵好，天下勝形此地幽。池水冰封寧及旦，籬花雪壓不知秋。已將親友成佳會，還咲剡溪昔棹舟。,藤原明衡,0,0.74112468957901
【六波羅密寺對月】蒼蒼漢月望蕭條，三五佳期在此宵。俗慮辭塵來古寺，空觀對水坐危橋。學書硯裏金波滿，畫扇峯前素影遥。一盞秋霜淳酒酌，數聲白雪雅琴調。珠還合浦晴應琢，冰結滹沱曉欲消。竟夕優遊心未飽，以吟以詠及明朝。,藤原明衡,0,0.74112468957901
【秋月詩】明月四時光最好，豈如素節興相優。胡城笳動天難曙，魏闕鐘鳴漏正深。曲沼霧收迷玉水，寒松菸滅似花林。飲冰脣冷嵆公酒，調雪聲寒阮子琴。雙鬢梳霜秋暮思，數行注露老來心。終宵不寐含毫坐，桂影晴前一偶吟。,藤原明衡,0,0.74112468957901
【（同）】蕭蕭良夜思悠悠，明月蒼蒼稱勝遊。鳳管鶴琴追影宴，酒徒詩伯被光留。隱倫携雪居疎牖，老將蹈霜上戍樓。鸞鏡出奩雲路轉，驪珠非寶漢河浮。漁人歌冷洞庭曉，商客淚寒巴峽秋。隱几倩思尋友趣，子猷遥棹剡溪舟。,藤原明衡,0,0.74112468957901
【月下言志】月前芳話動幽襟，今夜暫無煩慮侵。曠野當晴珠露耀，長河迎曉白菸深。清光幾混花寒苑，素影彌添葉落林。三盞酌冰嵆氏酒，七絃調雪阮公琴。奏箏教曲佳妓淚，出塞一聲老將心。不奈子猷餘興盡，適逢華客幸相尋。,藤原明衡,0,0.74112468957901
【思牛女】一自素商報碧天，遥思牛女望星躔。行衣風拂秋雲綻，妝鏡露瑩夕月懸。計夜應多空隔夜，論年豈有不逢年。料知漢表離情苦，蒙霧未披曉漏遷。,藤原明衡,0,0.74112468957901
【夏日池臺即事】池臺嘉趣勒幽襟，遊放不知老暗侵。當夏雪寒洲鶴翅，非秋風冷岸松陰。十分斟桂携犀玉，一曲調蘭撫鳳琴。虎館霜廻臨白首，龍樓月照竭丹心。砂堤向曉波菸鎖，水檻迎宵渚露深。形勝自摸崑閬地，含毫操紙得沈吟。,藤原明衡,0,0.74112468957901
【會飲崇仁坊新亭】以文會友興頻加，況至崇仁形勝家。迎月清琴調白雪，送春溫酎酌紅霞。南檐松老風聲近，西戶竹疎日腳斜。鄭氏學深先聚客，陳公醉久未廻車。瑠璃映徹盈庭水，錦繡展張逼砌花。地勢自摸仙洞樣，佳遊便識逐年賒。,藤原明衡,0,0.74112468957901
【暮秋城南别業即事】城南別墅隔囂喧，景物滿林也滿園。籬竹蕭疎菸葉透，庭蕪莽蒼露華繁。午時藥餌携茶竈，卯刻芳醪酌桂樽。學雨寒聲松對戶，經霜晚色柳當門。旅鴻數點消雲路，振鷺一雙立浪痕。漢月水浮晴雪漾，商飆木落晚紅翻。等閑染筆慙心耄，聞說讀書識眼昏。緋衫位淺窮秋淚，素髮齡傾薄馨魂。元自安閑雖適性，須歸帝里仰皇恩。,藤原明衡,0,0.74112468957901
【春日桂别業眺望】別業勝形異俗寰，林亭遠眺得幽閑。閣依浮月旁臨水，窓爲愛花近向山。啼鳥聯翩雲聳處，征人絡繹日斜間。吟詩酌酒好遊處，餘興未殫自忘還。,藤原明衡,0,0.74112468957901
【夏日遊河陽別業】晨辭東洛更南轅，適至河陽漸及昏。列岫傍江雲色映，奔流濺石雨聲喧。孤輪夜月明遥漢，一片暮菸出遠村。伴老友朋松偃蓋，忘憂媒介桂盈樽。長堤放馬居巖畔，古渡呼舟立浪痕。臨瀨紫藤花自倒，籠洲綠草葉初繁。清吟興引猶留客，緩步力疲被助孫。楊柳岸危當竹戶，莓苔路細入柴門。緋衫位淺幽莊思，素髮齡衰旅客魂。爲對農夫田父噵，筆耕年久漏皇恩。,藤原明衡,0,0.74112468957901
【暮秋白川院即事】載轄行輪出洛陽，白河院裏幾相望。東籬菊老攀秋雪，甲宅菜珍拾曉霜。峽寫彈筝波激響，嶺傳畫扇月寒光。日曛漸動歸歟思，其奈官途萬里强。,藤原明衡,0,0.74112468957901
【初冬遊泛西河】城西勝境一相尋，水上方舟幾動心。旅雁一行江霧透，寒猿三叫峽雲深。送秋岸樹紅留色，映月浪花雪有音。須卜幽棲居此地，泛遊自得忘淹沈。,藤原明衡,0,0.74112468957901
【月夜宿海濱】漢月照明水也澄，海濱占宿感情凝。迎宵跡冷千程雪，當夏望寒萬里冰。沙混露輝菸草滅，浦非風力浪花興。莫嘲頑陋逍遥趣，低鸚不知有大鵬。,藤原明衡,0,0.74112468957901
【初冬遊世尊寺】梵宮寂寂望迢迢，遊放送晨自及宵。竹苑舊儀菸未變〈此寺元爲延喜中書大王深宮、故云〉，菊籬殘艶雪難消。老無纔智慙齊馬，獨絕家門泣漢貂。從此幽情將俗薄，須占靜境避喧囂。,藤原明衡,0,0.7411247491836548
【初冬遍照寺即事】從尋蕭寺暫徘徊，景物滿望思渺哉。逼砌木零山月透，當窓池冷水風來。古籬秋過殘霜菊，勝地年深寫露萊。被引幽情忘日暮，長堤一道步蒼苔。,藤原明衡,0,0.74112468957901
【夏日遊法輪寺】暫出俗寰尋靜境，法輪寺裏養心情。杳望山月清明影，還怪空傳隱暗名〈此寺在隱暗山、故云〉。,藤原明衡,0,0.74112468957901
【（同）】乘閑適到勝形地，扣戶無人鳥獨啼。誰謂蓬萊難得覓，龜山近在鳳城西〈寺北有龜山風流之美、故云〉。,藤原明衡,0,0.74112468957901
【秋日六波羅密寺言志】禪庭寂寂日沈沈，風物滿望足詠吟。性宇清虛來佛屋，詞條凋落列儒林。泉飛白越幽巖冷，岸寫錢塘曲沼深。鐘聲響寒鳴洞口，樓臺影倒映池心。茅簷月照代華燭，松□菸嵐生□琴。始學日多爲艾髮，講經年積幾蘿襟。翠筠遶砌含菸色，霜葉灑窓有雨音。從趁雞園辭雒邑，雖臨西羽興猶侵。,藤原明衡,0,0.74112468957901
【秋日遊法住寺上方】華洛束南翠嶺頭，一尋蕭寺得優遊。山南雲插斜陽透，巖逕葉飛片月幽。嚴飾空知蓮府昔，閼伽自供菊叢秋。今來象外勝形地，不奈蓬瀛無處求。,藤原明衡,0,0.74112468957901
【春日遊東光寺】暫辟華洛避囂塵，仙洞勝形古寺新。柳助翠菸茶竈暮，花添紅雪藥爐春。蘿襟臈積飡霞客，艾髮齡衰弄月人。非是非非真實理，一心恭敬禮三身。,藤原明衡,0,0.74112468957901
【閏三月盡日慈恩寺即事】三月今茲加閏月，芳辰云盡思相仍。慈恩地靜堪臨眺，和暖天晴引友朋。宴集華城文墨客，安禪松院薛蘿僧。丹心初會傳青竹〈此寺初會序、垂竹帛長存〉，白氏古詞詠紫藤〈白氏文集慈恩寺三月卅日詩云、紫藤花下漸黃昏〉。西羽隨春藏細柳，曉雞告夏聽蒼蠅。手栽花樹餘香絕〈同序云、手栽祇樹之花〉，目閱水泉一眼澄〈同序云、不變閱水之橋、以爲到岸之途〉。學業聚螢難夢鳳，逍遥低鷃慕風鵬。不唯佳節催遊放，王澤惟昌詩也興。,藤原明衡,0,0.74112468957901
【暮春遊靈山寺】一尋梵宇感相重，勝趣佳名寫鷲峯。造化風流依洞水，構營年紀駐庭松。青春花鳥雖傾志，金日貂蝉欲墜蹤。此地幽深看未飽，歸蹄被促晚來鐘,藤原明衡,0,0.74112468957901
【夏日大覺寺即事】晨出洛城日漸闌，嵯峨古院得盤桓。披雲先禮冰顏潔，當夏獨垂雪鬢寒。蔥北教文難悟李〈院主賴公令豫讀西天正教述序〉，荊南氣味憖斟蘭〈于時有杯酒〉。梵宮華構龜陰舊〈在傳云、龜陰者龜山之陰也〉，仙洞珍奇馬腦殘〈太上皇馬腦御枕、于今在此寺〉。松岸風生秋百尺，竹籬曉至露千竿。何因遠覓蓬瀛地，象外勝形處處看。,藤原明衡,0,0.74112468957901
【春日遊長樂寺】其奈城東閑放何，梵宮高處望古賒。崎嶇嶺勢旁籠寺，桑艾地形欲忘家。鐘磬曉和虛洞水，閼伽春惜禪庭花。嶺松百尺仙門老，山鳥曉聲澗戶遮。樓閣參差當返照，鄉園迢遞鎖餘霞。被牽好客艶陽興，愁轄行輪送日車。,藤原明衡,0,0.74112468957901
【暮秋遊長樂寺】蕭條古寺路峥嶸，遠近廻望不繫情。寒月穿窓龍象室，斜陽映瓦鳳凰城。倫狼〈蠻夷以高山爲倫狼〉嵐起無雲色，虛牝〈谷名〉泉飛有雨聲。適結一緣來此地，時時禮佛契生生。,藤原明衡,0,0.74112468957901
【冬日遊長樂寺】長樂道場稱地宜，風流四面太幽奇。左龍泉冷雨聲灑，西羽山曛雲色垂。谿樹留秋纔有葉，庭松歷歲半無枝。從來此處塵機絕，安用俗寰毀譽爲。,藤原明衡,0,0.74112468957901
【（同）】文友朝辭洛，相尋及落暉。野菸行緩緩，山月詠微微。寒霧幽谿暗，曝泉古洞飛。殘苔封石磴，老柏掩巖扉。遠水引青帶，暮林列錦機。但遊長樂寺，臨眺未能歸。,藤原明衡,0,0.74112468957901
【春日遊雲林院西洞】洛外放遊何處催，雲林西洞隔塵埃。燈明送夜窓間月，座席經年砌下苔。松戶蔭花春雪鎖，茶園藩柳暮菸廻。被牽法侶與詩友，此地時時得去來〈有注〉。,藤原明衡,0,0.74112468957901
【秋日遊雲林院】材謭性慵詞俗流，列名風客屡觀遊。昨陪天闕黃花露〈去十二日適應敕陪花菊宴、故云〉，今入雲林錦葉秋。閑詠自令嵐韻助，歸蹄更被月光留。梵宮形勝移仙洞，誰謂蓬瀛無處求。,藤原明衡,0,0.74112468957901
【（同）】洞裏幽奇今古傳，被牽佳客得周旋。荒籬老菊栽秋雪，微徑寒苔踏暮菸。右虎左龍爲地勢，林風山月任天然。優遊此處經多歲，便知生生結善緣。,藤原明衡,0,0.74112468957901
【雨添山氣色】苔錢增綠霑巖曉，葉錦加紅染嶺秋。雲霧起溪斜腳遍，虹蜺亙峽暗聲幽。,藤原明衡,0,0.74112468957901
【依花只愛山】江妬吳松徒送老，谷慙嶰竹不知春。封霞誰厭幽巖映，携雪應饒列岫匂。,藤原明衡,0,0.74112468957901
【朝暮愛花色】饒妝可畏南風起，貪艶難留西日沈。反照添紅彌染思，遲明飄雪誰嫌心。,藤原明衡,0,0.74112468957901
【花色見難飽】窓梅素艶誰嫌眼，園杏紅妝未厭情。山路駕遲携雪暮，林亭席懦對霞程。,藤原明衡,0,0.74112468957901
【遠近唯春花】鳳闕曉霞應得所，龍庭春雪不量程。餘薰幾染閨中夢，衆艶偏遮隴外行。,藤原明衡,0,0.74112468957901
【水石不知年】倩尋苔色霜多舊，試問浪聲月幾深。啓母遐齡難限思，舒姑流景誰量心。,藤原明衡,0,0.74112468957901
【落花遠近飛】胡關春暮難留雪，燕寢月荒欲妬春。,藤原明衡,0,0.74112468957901
【東西花色多】漢相閤閑空鎖雪，曹王園舊幾藩春。,藤原明衡,0,0.74112468957901
【月明夜自閑】陶君門舊秋霜鎖，陳后閨疎曉雪深。,藤原明衡,0,0.74112468957901
【花鳥與春殘】伴霞難盡餘花艶，歌雪未歸好鳥聲。,藤原明衡,0,0.74112468957901
【清風臨曉來】星翻空拂槿花露，月落暗聞蘆葉秋。,藤原明衡,0,0.74112468957901
【夜月照寒松】秦爵琴聲調白雪，吳人劍色掛秋霜。,藤原明衡,0,0.74112468957901
【山家秋色多】苔庭木落紅無跡，雪碓月暗雪有聲。,藤原明衡,0,0.74112468957901
【春日侍御史大王書閣、同賦花開皆錦繡】異彩刺添庭竹綠，奇文織助嶺霞紅。,藤原明衡,0,0.74112468957901
【春日於長樂寺、同賦林花藏佛閣】玉磬曉聲纔出雪，石龕舊勢被籠春。,藤原明衡,0,0.74112468957901
【詩情臨別深】筆驛消魂鞭馬曉，詩江瀝思棹舟春。,藤原明衡,0,0.74112468957901
【風是告秋使】趙璧猶危吹露曉，漢查宜轉拂雲程。,藤原明衡,0,0.74112468957901
【秋月明如晝】宰豫眠是應催影，殷帝會猶欲以光。,藤原明衡,0,0.74112468957901
【月光依水明】鏡驚百練臨江處，珠誤再還照浦程。,藤原明衡,0,0.74112468957901
【雁聲動遠情】李將淚滋嘶露曉，蔡姫夢短唳雲程。,藤原明衡,0,0.74112468957901
【松竹不知秋】梁園九月無黃落，秦嶺四時有綠陰。,藤原明衡,0,0.74112468957901
【河陽別業即事】長堤放馬居巖畔，古渡呼舟立浪痕。,藤原明衡,0,0.7411247491836548
【殘菊色非一】錦繡洗文寒岸露，畫圖後素曉籬霜。,藤原明衡,0,0.74112468957901
【寒松似老人】蘇君帶劍霜封曉，榮啓調琴風舞程。,藤原明衡,0,0.7411247491836548
【賦艾人】令辰令日蕤賓律，只翫艾人簷隙懸。採是鳴雞先報曉，待猶端午正來天。無身自立門楣上，有意更居軒屏前。從遇麥秋多景物，文林誰不展花筵。,藤原敦基,0,0.74112468957901
【菊】何物送秋感寸腸，葳蕤殘菊滿砂場。餘葩半變迎玄律，□□纔留歷白藏。湛湛露前應混耀，蒙蒙露底更含光。遲開遂作衆花弟，獨媚□稱百華王。被夕吹侵倏改貌，從昊天去欲收妝。五株柳畔擅貞藻，十步叢間播郁芳。嶺徼結根嬌女几，溪門傳種在南陽。淺深經雨聯鵝眼，遠近薰風穿麝囊。楚澤蘭慙爲俗骨，泰山松恨缺奇香。及寒早悴初冬雪，抱節專凌曉漏霜。籬下洗姿佳氣通，園中表德美名昌。栽來先訪長生術，養得始知不死方。亂蕊散時頻顧眄，細莖稀處足彷徨。若非雲母當庭布，疑又漢星繞水彰。多少瑩金旁擲地，低昂帶繡漫纏墻。携匂想像朱公藥，漬萼如何顏氏觴。合浦昔珠宜比白，穀城古石幾爭黃。落英薄暮愛難飽，異彩崇朝惜不遑。齊國素紈懸架際，蜀江窠錦曝池塘。褰簾倩見遊蜂戲，移榻豈饒舞蝶忙。艶態空衰同老妓，容輝猶駐似仙郎。推潭嘗味歡無極，滋液呑流憂已忘。齡過八旬胡太尉，恩分一束魏文皇。徘徊地上映環珮，往返岸邊省鳳凰。蕉葉敗嵐誰賞翫，蕣華向日豈誇張。晉潘尼著弄榮賦，陳叔達抽浮栗章。望誤閑窓燈耿耿，心迷幽砌月蒼蒼。紅蓮紫蕙徒凋後，野荻洲蘆盡摵傍。雖待明年逢九日，唯憐今旦隔三商。凡材適接賢材客，還恥詞林慕櫲樟。,藤原敦基,0,0.74112468957901
【賦月前殘菊】天淨月明足四望，數莖殘菊媚沙場。陶籬酒色雲收映，酈谷水聲霽至芳。星彩交加應助影，日精照耀自同光。吳娃迎曉新臨鏡，商老送秋剩載霜。抱節仙韻名遂顯，隔榮凡草恨猶長。寄言筆驛養蹄士，文路嶮難我馬黃。,藤原敦基,0,0.74112468957901
【有田家、主客會談、恣以逍遥、卷蘆簾以對野徑、赴桑園以望山村、當門前而田疇綺錯、遶砌下而流水潺湲、農夫營耕田採苗之事、野老致提榼灑酒之勤、歡樂過境、日漸及昏】從卜吾廬好眺臨，地形卑溼一郊林。晴山不盡當窓色，晚水轉添落枕音。採露桑園霑曉袖，穫風麥壟報秋心。此時農夫事田業，南畝醉歌西日沈。,藤原敦基,0,0.74112468957901
【河水邊有數株之松陵、輕軒之客駐駕斯處、披衣襟而發詠吟、羞盃酌而杖酣醉、蓋是避暑也、或曳履而遊岸腳、或叩舷而泛波心、又有鷁首舟、屡獻水鮎】林塘勝趣望中賒，避暑行人暫駐車。船畔窺魚歌曲渚，縛前斟酒睡平沙。風生松樾時聞雨，浪洗石棱夏見花。何啻袁公河朔地，凄然斯處忘歸家。,藤原敦基,0,0.74112468957901
【三月盡日惜春】三月盡時興更驚，惜春惆悵動心情。林花雪脆和風暮，岸柳菸滋麗日程。纔見紅霞稀嶺色，可憐黃鳥入溪聲。艶陽已盡雖相恨，倩憶明年芳節迎。,藤原敦基,0,0.74112468957901
【閏三月盡日即事】鳥散花飄眺望忽，麗辰盡處恨相同。韶光初去乾坤外，徂景難駐漏刻中。斜雁凌雲歸塞北，晚虹經雨聳山東。雖期向後三陽日，更惜閏餘一月風。人縱送春猶壯齒，我唯迎老漸衰翁。芳塘移榻兼斟酒，醉對數莖芍藥叢。,藤原敦基,0,0.74112468957901
【暮秋城南别業即事】一尋幽境得徘徊，秋景蕭條望遠哉。林徑帶嵐梨葉落，池塘經雨蓼花開。寒籬盞轉浮黃菊，古石碑刓點翠苔。漁父火光穿霧見，牧童笛曲逐風來。齡過潘嶽梳霜鬢，交異羨門隔露萊。水色山容多勝趣，崇朝遮眼已忘回。,藤原敦基,0,0.74112468957901
【夏日遊河陽別業】暫到河陽辭洛下，終朝乘興及黃昏。貞松蓋際鶴聲滑，脩竹葉中燕囀喧。雲色氛氳跨遠岫，月光皎潔照遥村。放遊三日動蘭楫，酣暢一時酌桂樽。岸樹菸垂浮水面，洲蘆綠靡襲沙痕。漁翁鬢上霜蓬冷，隱士庭前露草繁。文苑列名慙武子，儒林期業慕公孫。蔣君徑靜苔埋地，陶舍家荒柳鎖門。古洞嵐疎空破夢，聯峯猿叫幾搖魂。久携書帙隔榮路，只待鳳銜仰聖恩。,藤原敦基,0,0.74112468957901
【山家秋意】景氣清涼斜日昏，山家閑處對遥村。露蘭逼箔旁薰枕，風葉灑窓漫泛樽。月色三更諳燕子，秋情萬里憶烏孫。碪寒易破幽閨夢，燈暗獨勞别野魂。傍路荒原朝放馬，當簷斷峽夜聞猿。西郊趁得勝形地，共相花蹄也稅轅。,藤原敦基,0,0.74112468957901
【賀大極殿新成】大廈新成壯麗開，便知聖化暗相催。雲衢聯牖衆星拱，鳥路當簷賀燕來。德宇高添輪奐美，皇基遥得棟梁材。翠華臨幸薰風洽，娯樂猶勝春上臺。,藤原敦基,0,0.74112468957901
【春日於棲霞寺即事】行行信馬眺望通，寰外光陰一道空。花色春深林霧底，鐘聲日暮野菸中。逃名將指龜山月，稽首遥傷鶴樹風。西出都門尋景趣，棲霞觀下片霞紅。,藤原敦基,0,0.74112468957901
【秋日青龍寺述懷】長河西畔小山東，爰有佛堂造化功。初趁郊居同隱客，未知土俗訪田翁。欺雲稻穗兩岐白，經雨蓼花千片紅。竹寺漏深望嶺月，柴扉晝掩任溪風。羈遊難繫朝馳馬，旅夢易驚夜愍蟲。鋪設舊占苔岸上，閼伽便摘槿籬中。漁舟見火燒秋水，雁塔聞鐘沸曉空。林擬菩提模奈苑，池移阿耨省蓮宮。人間榮利心無染，象外菸塵望不窮。別野幽閑誰作伴，唯交牧竪與村童。,藤原敦基,0,0.74112468957901
【春日遊長樂寺】禪庭深處隔塵寰，盡日回眸眺望閑。斷峽虹橫春雨後，遠村菸細夕陽間。風來拂砌唯花樹，晴至入樓幾碧山。林下新逢槐露暖，剩歌德澤醉中還。,藤原敦基,0,0.74112468957901
【遊長樂寺】一上翠微近碧空，寺門高處四望通。薜蘿徑舊石猶綠，桃杏山寒花始紅。西顧人寰唯夕日，南謨佛閣幾春風。芳菲已盡將迎老，相惜韶光歲歲同。,藤原敦基,0,0.74112468957901
【暮秋遊長樂寺】尋得勝形洛水東，上方高處思忡忡。街衢十二囂喧隔，世界三千眺望通。古岸松傾菸色綠，寒林葉落雨聲紅。被催蓬島英華客，長樂寺中幾會同。,藤原敦基,0,0.74112468957901
【冬日遊長樂寺】上方高處入山嵐，四望迢迢一石龕。寺揷倫狼蘿洞裏，路經靈驗柏城南。林巒葉色殷於火，伊洛水文翠似藍。頻聽遠鐘雖薄暮，家鄉忘卻醉情酣。,藤原敦基,0,0.74112468957901
【暮春遊圓融寺即事】寺門閑處暫留車，廻眼終朝望晚霞。香□曉夢通嶺月，法林昔跡訪庭花。孤村幽僻春菸細，高閣參差夕日斜。五十餘回衰老土，被牽仙客忘歸家。,藤原敦基,0,0.7411247491836548
【秋日於圓融寺即事】載轄載脂出洛陽，圓融古寺翫風光。境應仙洞桂林紫，地是帝京柳葉黃。榮耀曉思鸞殿月，鬢眉秋撫虎賁霜。壯年莫咲老携學，職住西都主北堂。,藤原敦基,0,0.74112468957901
【九月盡日陪天滿天神祠】渡口社壇訪土民，設言天滿是天神。華榮便祝瑞籬菊，蒸禮近羞幽澗蘋。葉錦敗風秋盡夕，木綿翻雪日晴辰。重巖松老無知歲，激浪花飛鎖駐春。城北靈祠猶仰德，河陽古廟更歌仁。村閭遠近低頭至，報賽黃昏歸海濱。,藤原敦基,0,0.74112468957901
【葉落滿閑山】雁噺榆柳邊沙縟，隼擊梧楸峽水紅。,藤原敦基,0,0.74112468957901
【賦月】月前罷睡翫無休，往事難忘思尚幽。昔接西園飛蓋宴，今陪東閣染毫遊。鄒枚古意應驚雪，歌管新聲被照秋。沙砌閑携清影立，皓然不辨戴霜頭。,藤原敦光,0,0.74112468957901
【賦遲出月】漏闌氣爽久躊躇，遲出月輪恨有餘。雲掩屡期光轉處，嶺高強待影昇初。賓筵向曉無浮盞，學牖終宵未照書。可似八旬愚老質，明時恩隔送居諸。,藤原敦光,0,0.74112468957901
【對庭花】層臺曲觀是誰家，門對庭前數片花。當戶濃匂含露媚，人簾落蕊帶風斜。妝飛琴上調春雪，艶泛盃中酌晚霞。櫻杏紛紛迷眼處，偸疑妓女粉顏奢。,藤原敦光,0,0.74112468957901
【賦薔薇】一種薔薇階底栽，閑饒異彩立徘徊。山榴爭艶空應妬，石竹謝妝幾作猜。蕊綴紅珠含露重，香薰紫麝帶風來。還迷仙道金丹鍊，更誤女工錦繡裁。緱嶺春桃慙早散，陶籬秋菊恨遲開。遊花縱醉酒無籌，賓客豈言吾早廻。,藤原敦光,0,0.74112468957901
【賦菊花】重九佳辰何物好，共携新菊思叮嚀。爲隨時令初薰砌，漸吐日精半媚庭。玉蕊吹來脣自冷，金葩掬去手先馨。秋籬空訝梁園雪，曉岸忽疑穎水星。還咲蘆花千片白，更嘲松樹一株青。風飄紫艶爭仙桂，月照濃妝混瑞蓂。酈谷酌流猶卻老，陶家羞酒未知醒。叢端移坐偸爲祝，萬歲榮花契此亭。,藤原敦光,0,0.74112468957901
【賦鼠】相鼠無牙只有皮，穿垣奔走欲何爲。雲晴鳶翥心偸畏，燈暗貓來命殆危。應似黷官忘恥辱，更同貪祿失威儀。若逢衛國文公化，定判纔疎行又虧。,藤原敦光,0,0.74112468957901
【傀儡子】穹廬蓄妓各容身，山作屏風苔作茵。棲類胡中無定地，歌傳梁上有遺塵。旅亭月冷夕尋客，古社嵐寒朝賽神。貞女峽邊難接跡，望夫石下欲占隣。秋籬花悴蛬知夜，青冢草疎馬待春〈濃州傀儡子所居謂之青冢〉。閑停短墻談笑好，一時輕勿訝交親。,藤原敦光,0,0.74112468957901
【見行人】山聯村邑水爲隣，見盡旅行來往頻。香騎分鑣梅嶺曉，花船移棹柳湖春。雲埋名姓採薪客，浪洗毀譽垂釣人。岐路經過喧不絕，青溪還妝接紅塵。,藤原敦光,0,0.74112468957901
【春日即事】東平樂善禮長存，況屬陽春志足言。沙暖蘆錐穿綠水，露濃花錦曝芳園。閑彈數曲箏移柱，暫忘百憂酒滿樽。霜後貞心松蓋老，雨中潤色柳陰繁。螢窓倦學貪風月，蝉冕隔蹤愧子孫。倩憶莊周齊物理，獨携嵆氏養生論。淹沈何異魚留轍，榮分不同鶴在軒。久曳衣裾交漸舊，鄒枚昔仕孝王門。,藤原敦光,0,0.74112468957901
【三月盡日述懷】三月盡時一日暉，惜春不駐思依依。草深野馬迎時亂，花落林鶯告老歸。文路何堪迷寸步，官途獨隔從〈去聲〉繁機。紫藤昔詠心中是〈白樂天三月盡日詩、紫藤花下潮黃昏之句、故云〉，紅杏晚妝眼下非。暫爲忘憂斟桂酒，只須隨節製蕉衣。二毛齡近沈洙水，仙骨望疲仰禁闈。未類潛魚凌浪泝，還同退鳥嚮風飛。競陰本自重於壁，閑誦茂篇倚竹扉。,藤原敦光,0,0.74112468957901
【閏三月盡日即事】閏月芳辰今日窮，料知處處恨相同。歸溪啼鳥春雲外，拂石垂藤暮雨中。心惜艶陽遮遠近，眼貪反照顧西東。勸來家醞唯斟露，落盡庭花不厭風。廉節追思吳季子，纔名更謝漢文翁。終朝悵望倚軒檻，閑翫牡丹一兩叢。,藤原敦光,0,0.74112468957901
【早夏言志】暫辭柳市列槐門，更景初來志足言。艶伴三春紅杏盡，妝期萬歲紫藤繁。經年香迸衣開匣，迎夜醉酣酒滿樽。何物池邊頻獻壽，一雙仙鶴立沙痕。,藤原敦光,0,0.74112468957901
【夏日即事】懸車禮曲早雖聞，難脫簪纓事聖君。雪鬢衰來猶樂道，風情減去未拋文。老牛舐犢郊瑞露，仙鶴將雛洞裏雲〈中子長光補侍中職、少子成光給學問料、不堪情感、故獻此句〉。幸侍萬年詩酒席，唯愁西日影方曛。,藤原敦光,0,0.74112468957901
【（同）】勝地夏來望不窮，萬年景氣逐年同。黃梅熟子紗窓下，玄燕引雛畫閣中。翰墨詞凝摛藻露，管絃曲和入松風。梳霜鬢髮蹉跎白，覆水芙蓉寂寞紅。文苑獨慙榮悴異，醉鄉自熾毁譽空。唯歡恩夢及衡沁，屡侍花筵陋巷躬。,藤原敦光,0,0.74112468957901
【秋日即事】身帶扶風不自由，司存難協我心愛。城門壞作樵蘇地，道路變爲黍稷疇。官便有宣催戶口，職家無力責廳頭。京中低屋威權重，河內寫田宰吏收。兵士衣粉空欲斷，橋梁材木更難求。唯慙齡滿八旬算，憖仕官途未得休。,藤原敦光,0,0.74112468957901
【秋夜閑詠】終夜詠吟心易迷，詩篇此處共相携。寒叢凝露蟲聲苦，秋水浸天雁陣低。鄭氏路深風報北，庾公樓靜月傾西。麗賦唯聞遠村外，碪杵響幽到曉雞。,藤原敦光,0,0.74112468957901
【暮秋即事】蕭條景色足謳吟，四望不堪萬感侵。繡戶瀝調含彩筆，瓊筵傾耳聽清琴。塞鴻數點秋天遠，皋鶴一聲曉漏深。雨養新花霑岸菊，風驅寒葉過山林。百憂暫忘斟霞滴，孤夢易驚怨月碪。氣冷夜長憐暗蛬，應同晉室虎賁心。,藤原敦光,0,0.74112468957901
【舟中即事】身老病侵心寂寥，舟中感思自然搖。秋風吹岸釣絲亂，寒浪漲灘漁火燒。隴雁繫書雲冷曉，沙鷗剜印雨晴朝。回眼此時看去跡，落月沈沈映海潮。,藤原敦光,0,0.74112468957901
【除夜獨吟】大灘禮畢及深夜，一歲光陰惜不能。疎牗罷眠人定後，閑思往事對殘燈。,藤原敦光,0,0.74112468957901
【（同）】行年三十今宵盡，倩顧身涯足動情。性懶纔疎官又賤，獨慙事事已無成。,藤原敦光,0,0.74112468957901
【（同）】七旬老母在堂上，喜懼交深思不休。瓢飲屡空無寸祿，傷哉水菽尚難酬。,藤原敦光,0,0.74112468957901
【長樂寺花下即事】幽深佛閣異人寰，更翫風光得一攀。紅杏園中鶯語滑，青松院下鶴眠閑。性依樂水携春岸，心爲愛花入故山。洞戶日曛鐘磬盡，塵機未忘與雲還。,藤原敦光,0,0.74112468957901
【夏夜月前言志】夏夜夜閑更漏深，月前佇立動幽襟。嵩山雪疊空消黛，隴水冰封尚有音。蔡琰入胡千里淚，陶朱去越五湖心。多年照讀何攸恨，纔淺未能攀桂林。,藤原敦光,0,0.74112468957901
【八月十五夜翫月】光陰荏苒歲廻環，三五夜天月正閑。釣客唱歌過晚水，牧童調笛入秋山。巴陽猿叫雲收後，彭蠡雁嘶霧卷間。征馬踏霜蹄更冴，浦人迷雪鬢先斑。迎晴賓館尋朋至，向曉孤村促駕還。事事無成何所恨，只慙日日損紅顏。,藤原敦光,0,0.74112468957901
【（同）】商風拂拭夜雲收，明月更圓望不休。四五百廻清影好，一千餘里冷光幽。眼疲疎牗紅顏昔，身老衡門白髮秋。罷睡閑思齊物理，彼蒼正色只悠悠。,藤原敦光,0,0.74112468957901
【城北翫月】三五佳期牽勝遊，哀翁□月感難休。村南碪響擣霜怨，城北車聲携雪留。藻鏡門前斜映曉，香爐峯上正圓愁〈白樂天詩曰、老住香山初到夜、秋逢白月正圓時、故云〉。迢迢碧漢眼空極，遥仰清光一白頭。,藤原敦光,0,0.74112468957901
【翫月】翫月終宵四望清，瓊筵含筆接羣英。洛城十二衢中曉，秦甸一千里外情。高仰軒宮光更潔，唯歡臺室影彌明。蓬壺秋宴蹤空隔〈聖主御誕生浴殿讀書博士、御踐祚之初、必聽昇殿、敦光雖致其勤、徒送八年、未聽仙殿、故獻此句〉，藻鏡皆譽眼自驚〈古來爲式部大輔者、不過十年、多昇八座、已有舊跡、偸仰新化、故云〉。松竹凌霜三代節，鬢眉添雪七旬情。懸車期近身將隱，縱戴聖恩是幾程。,藤原敦光,0,0.74112468957901
【對月言志】書牖人稀唯寂寥，愁吟翫月幾多宵。長安陌上清光遍，敷淺原邊皓色遥。鐘漏曉深幽靜地，菸波夜白去來潮。新臨止水冰空結，暫隱行雲雪自消。楚塞遠思秋擣練，秦臺追戀昔吹簫。左琴右酒優遊處，斜影銜峯心更邀。,藤原敦光,0,0.74112468957901
【（同）】終宵對月入詩魔，其奈西園飛蓋何。寒煥四時光暗轉，山川萬里影斜過。華陽洞靜嵐吹雪，楊子津幽水疊波。迎霽風情凝思少，傷秋霜鬢滿頭多。還忘三樂老來淚，未詠五噫歸去歌。官冷久爲朝市隱，閑中嗜學自抛他。,藤原敦光,0,0.74112468957901
【夏日池臺即事】夏天將過律無違，避暑池臺忘俗機。瀉水綺楹應映影，透林玉檻幾交輝。渚菸斷處白鷗浴，溪雨晴初玄燕飛。宮漏頻移挑夜燭，禁鐘新報倒朝衣。銜峯月色浮盃酒，嚙岸浪聲洗釣磯。詩席宴闌雲欲曙，諷吟未飽醉中歸。,藤原敦光,0,0.74112468957901
【泉石邊言志】一尋泉石對澄灣，鬱鬱林蘿礙日間。傅氏巖頭苔色老，鄭公溪裏浪聲閑〈安和大相國至于此地、故有此句〉。身馴鸞鶴疑仙洞，境隔風塵似故山。濺砌潺湲忘暑氣，對之爭得夏中還。,藤原敦光,0,0.74112468957901
【秋日林亭即事】事事季商感不堪，林亭終日共相談。寒花繞砌籠秋水，落葉滿階任曉嵐。微官猶趨朝市裏，浮遊未隱暮山南。蕭條原野望雖隔，近取戶庭子細諳。,藤原敦光,0,0.74112468957901
【（同）】樂事賞心共不違，林亭節物思依依。四時景氣好雖轉，九月閏餘來尚稀。再就菊籬摛翰藻，屡陪蓮府曳儒衣。丹青樹縟嵐飄色，綾錦山晴日映暉。秋水銜綸魚忽動，暮雲避徼鳥高飛。紗籠隔影寒燈薄，綺閣礙光夜月微。纔謝相如慙未至，齡同蘧瑗識前非。老交燕席沈吟坐，醉引鸚盃倒載歸。陋巷唯愁添雪鬢，俗裏未得斷塵機。欽賢館下愚庸士，內舉息容偸庶幾。,藤原敦光,0,0.74112468957901
【西院亭即事】西都勝絕一幽莊，地富風流少比方。斷續菸嵐聯遠水，陰晴霧雨映斜陽。庭林半透諳秋暮，山月遲傾識夜長。不醉無歸看未足，柳堤松島竹編墻。,藤原敦光,0,0.74112468957901
【夏日桂別業即事】世務餘閑排草堂，鳴琴置榻酒盈觴。長安不遠聯菸樹，彭蠡爲隣接水鄉。携杖朝尋苔滑路，繫舟暮到竹編墻。夜間巖溜疑宮漏，知是朝天心未忘。,藤原敦光,0,0.74112468957901
【秋日遊陶化坊別莊】草樹蕭條回眼看，老情此處繫猶難。人依榮樂地長貴，秋有閏餘天未寒。山酌朝羞林下露，野絃暮韻石間灘。請客內舉期何日，六十衰翁齡已闌〈年老官冷、未舉□一、故云〉。箕裘舊業未傳子，白首□□抽我簪。,藤原敦光,0,0.74112468957901
【秋日山家眺望】洞裏幽居景氣深，山川蕭索足登臨。樵溪有路通秋嶺，僧院無墻對暮林。雲表將雛仙鶴翅，野中舐犢老牛心〈當時諸儒、多舉其子聽院昇殿、此座李部前少卿其一也、不堪愁緖、聊有此句矣〉。,藤原敦光,0,0.74112468957901
【暮春長秋亞相山莊尚齒會詩】適尋尚齒舊儀賒，朱紫會遊同白家。地勢銑溪春水樹，天時履道昔菸霞。燕毛成禮交猶淡，鶯舌混歌韻暗加。孫子扶持空倚杖，官班羈東未懸車。老來衰鬢留殘雪，醉後閑行踏落花。七十暮年纔缺一，論齡西嶺夕陽斜。,藤原敦光,0,0.74112468957901
【暮春於醍醐寺即事】山庭寺靜藉苔茵，滿眼風光眺望頻。泉洗煩襟巖戶暮，花飄色相野塘春。禪門暫訪頭陀跡，詩境未抛口業因。一日放遊休俗慮，白雲幽處隔紅塵。,藤原敦光,0,0.7411247491836548
【詣石山寺有感】湖邊有寺隔塵寰，尋到訪僧觀念閑。心忘毁譽朝市外，身同樵隱暮林間。胡船未出風生浦，驛路易迷雪滿山。煩惱冷途如此喩，唯思弘誓救辛艱。,藤原敦光,0,0.74112468957901
【秋日禪林寺即事】參差佛閣排林巒，攀躋只憐景氣闌。秋暮高風飄樹冷，夜長孤月照山寒。松門未許逃名志，李部纔爲送老官。今禮金仙傾白首，當來深時救艱難。,藤原敦光,0,0.74112468957901
【夏日遊棲霞寺】身染俗塵涼燠過，豈如一日學頭陀。翰林愚老春心懶，斗藪高僧夏臈多。三月餘花紅寂寞，六旬殘鬢白蹉跎。芳年縱暮重應到，唯此衰翁可奈何。,藤原敦光,0,0.74112468957901
【暮秋法輪寺即事】暫臥山雲餘喘休，被牽微宦未淹留。鬢寒五十餘回雪，眼盡三千世界秋。老樹漸疎霜後葉，生涯易過晚來流。垢塵難拂罪根積，唯禮金仙低白頭。,藤原敦光,0,0.74112468957901
【夏日遊清水寺】爲禮金仙素念催，寺門稅駕藉莓苔。碧山雲盡千峯出，塵替日斜九陌開。激浪洗心臨水檻，清風拂面上松臺。強憑大聖利生誓，六十衰翁携杖來。,藤原敦光,0,0.74112468957901
【暮春六波羅密寺言志】山嶮寺深春欲過，花間引步倦嵯峨。俗寰塵垢前非盡，仙澗風流古意多。迢遞家鄉聯水樹，參差樓閣透菸蘿。官猶賤職身將老，一日慰憂三樂歌。,藤原敦光,0,0.74112468957901
【秋日六波羅密寺言志】適到梵宮何足云，詠詩更聽一乘文。菸籠松蓋秋山暗，風動荷衣晚水薰。寺僻僧歸閑地月，梯危人渡半天雲。洞中景趣看無飽，佇立苔庭忘日曛。,藤原敦光,0,0.74112468957901
【與諸文友遊攝州青龍寺】晨興尋古寺，寺靜正端居。雁叫秋雲外，鐘鳴暮雨初。逢僧談妙理，禮佛慕真如。風渡菊籬馥，月明林逕疎。窮通心底識，名利夢中虛。信宿催歸駕，來遊是只且。,藤原敦光,0,0.74112468957901
【春日遊東光寺】蕭寺地幽最叶宜，惜春憫悵遇親知。閑庭草合菸三徑，深洞花殘雪一枝。溪戶日斜窓竹透，林堂年舊瓦松危。雨穿苔蘚添新溜，風亂水文洗故池。坐望羈遊簾自卷，臥思生計枕空欹。祕書官冷洗塵巷，暫爲忘憂傾酒巵。,藤原敦光,0,0.74112468957901
【秋日雙輪寺即事】辭洛適尋幽寂庭，寺門稅駕入巖扃。嶺泉浸月秋聲白，石磴帶苔暮跡青。窓竹風生和玉磬，籬花露脆插銅瓶。柴關日落將歸去，稽首唯聞一乘經。,藤原敦光,0,0.74112468957901
【春日遊長樂寺】□□□□□□□，眺望終朝感抑難。碧毯草平春岸上，錦窠花亂暮林端。唯觀色相眼前盡，更少塵機心裏殘。寺揷雲巖居露地，風光處處自然看。,藤原敦光,0,0.74112468957901
【遊長樂寺】春尋蕭寺扣柴荊，引步禪庭竹杖輕。遠水岸晴空草色，故山溪暗只松聲。觀身自悟人間夢，垂老漸忘世上榮。柱史素爲朝市隱，嶺雲莫厭有浮名。,藤原敦光,0,0.74112468957901
【三月盡日遊長樂寺】適尋古寺到城東，終日惜春恨豈窮。俗慮不侵觀念底，浮生易暮剎那中。鬢邊蓬冷暗迎老，眼界花飛便悟空。獨有翰林思惠澤，每看枝葉我心恫〈齡有六旬、位昇四品、頻漏朝恩、未舉子息、故云〉。,藤原敦光,0,0.74112468957901
【仲秋長樂寺即事】雲色泉聲尋洛東，一時賞翫感相通。蹤深竹寺新秋露，氣冷松臺薄暮風。閱水流年難卻老，銜峯殘月足觀空。何日來作山林士，官學無成潦倒翁。,藤原敦光,0,0.74112468957901
【冬日遊長樂寺】寺門盡日立徘徊，蕭索禪庭落葉堆。萬慮皆空觀月坐，百憂暫斷與雲來。水春石賓流還咽，嵐拂柴扉掩更開。林鹿野禽憐我否，獨疲文路暮齡頹。,藤原敦光,0,0.74112468957901
【暮春遊圓融寺即事】乘春引步及高春，寺靜適尋塵外蹤。露竹拂窓菸半透，風花滿地雪還封。池邊携客交如水，林下訪僧老自松。苔逕荒涼人事少，一雙白鶴洞中逢。,藤原敦光,0,0.74112468957901
【冬日遊圓融寺】圓融古寺思紛紛，地近長安眺望分。九陌輕軒馳夕日，孤峯隱徑入寒雲。青松澗色當窓見，白石灘聲落枕聞。寂寞禪庭人事少，□□□□誦華文。,藤原敦光,0,0.7411247491836548
【春日遊勝應彌陀院】寺門携杖適尋臻，禮佛談僧白首人。應化月圓當眼界，方便水急洗心塵。百花易散風前雪，餘算難知夢裏春。願念無他偸拭淚，唯憑西土往生因。,藤原敦光,0,0.74112468957901
【山寺即事】梵宮高敞隔塵寰，筋力雖衰纔得攀。先過仙翁丹竈洞，續談押客白雲山。月斜半夜鐘聲裏，霜老八旬鬢色間。專禮千華臺上佛，心憑引攝淚先潛。,藤原敦光,0,0.74112468957901
【（同）】寺深地勝最幽奇，苔逕荒涼古石欹。戴雪衰翁蹤未遁，臥雲禪侶契初知。菸嵐老思諷吟倦，山水秋行筋力疲。觀念從斯心自若，唯望曉月泛前池。,藤原敦光,0,0.74112468957901
【遊山寺談僧】梵宮秋暮思殷勤，俗客談僧緇素分。南嶽舊儀山色見，左溪故意水音聞。霜寒菊壝花徐悴，菸細香爐氣遠薰。重諦義開風卷霧，十如理朗月離雲。身臨窮老餘年少，心入空觀落日曛。到岸船叩憑在詎，娑婆能作釋迦文。,藤原敦光,0,0.74112468957901
【夏日遊古寺】一尋古寺望蕭條，松霧竹菸眼界邀。洗夢水聲翻石背，埋蹤雲色繞山腰。心慙霜露凝難散，身類沫泡聚易消。八十餘回殘喘少，更來此砌又何期〈依勞宿痾、久不出仕、故獻此句〉。,藤原敦光,0,0.7411247491836548
【城北精舍言志】相惜韶光尤足言，只看勝地舊風存。仙壇鶴睡洞花落，僧院人稀沙草繁。李部沈官空白首，華臺禮佛漸黃昏。孤峯戴石春雲觸，曲洛引流晚水喧。招隱簪纓尋竹逕，題詩筆硯置松根。徂年不駐殘涯暮，念念更憑無上尊。,藤原敦光,0,0.74112468957901
【晚秋高野山言志】雲崛容身宿善催，此時投步拂塵埃。羣生世父多慈愛，五代國師富辨纔。後素寫顏今駐像，真丹求法昔浮杯。九流智水尋源決，三密教門占處開。鳳藻遺文垂露妙，龍華嘉會幾霜回。幽林路窄攀紅葉，絕澗梯危踏青苔。妖艶妹山纖黛遠，老衰祖木厚皮摧〈此山之傍有一山、號妹山、又山中有一樹、枝條摧折、其大十圍、相傳日、此樹者大師所息、後人無剪、取祖師之義歟、故有此句〉。千峯月色秋看雪，百谷泉聲夜聽雷。俗骨縱無交紫府，佛恩必有導蓮臺。非榮非寵非名利，偏爲當生得道來。,藤原敦光,0,0.74112468957901
【九月盡日陪天滿天神祠】粉榆社下思叮嚀，天氣蕭條地勝形。渡口潮添寒浪白，江干松老暮菸青。叢祠基趾多經歲，槐鼎官班昔應星。菊混紙錢花已悴，林欺錦繖葉將零。三秋徂景歸羈路，萬代祝言唱廟庭。蓬島季門尋累跡，寄望高仰德風馨。,藤原敦光,0,0.74112468957901
【初冬述懷百韻·頃者文學之士、博奕之徒、各爭纔藝、共論利害、豫鬱憤之餘、聊敘其意】隣寸博奕徒，狼戾復頑愚。種族出凡鄙，棲居接郭郛。桃紅皆醉貌，瓠白悉肥膚。舉盞斟樽酒，善刀置俎鱸。邪論兼晝夜，美膳備朝晡。淫樂遞鳴鼓，濫吹屡調芋。歌狂乖郢曲，舞慢倣巴歈。雞鬥狡童走，蛾嚬倡妓姝。飼家此一犬，止屋幾羣烏。挽耳猿頻叫，試蹄馬正驅。藝能唾蹴鞠，禮教蔑投壺。輕薄行尤怯，喧嘩語甚迂。圍碁廻遠慮，方罫按深圖。起搦辱先笑，忿悁氣已麁。繼跟旁往返，引步猥踟蹰。要利手談好，貪財口辨誣。祈天唯切齒，獲地豈容躯。枉法棄廉恥，和讒揷諂諛。漏闌脂燭繼，眠罷意錢愉。勉強雌雄決，等閑形勢覦。勵情彌贔屓，瞋目各睢盱。格五加雙六，誰贏也詎輸。折衝嫌禁漢，卻敵褊孫吳。遲速臨桃秤，四三擲賽呼。動拳驚角牴，傷指怒樗蒲。拏攫落紗帽，侵凌奪布襦。衣粮非俸祿，溫飽及妻孥。露驗宜微贖，霜科應畏辜。鋭鋒爭勝劣，分賭計錙銖。几几遂其性，濫濫得彼娯。文亭憐老學，圭竇似虎夫。案牘陳牀側，典墳堆坐隅。客嘲稱傳癖，俗喚號書厨。日日負來笈，年年截盡蒲。詩篇披小雅，易象讀中孚。翰苑爲單孽，詞林作朽株。競陰帷久下，函丈席云師。稽古類高鳳，記言亞董狐。智慙楊德祖，纔慕庾肩吾。諷論吻常燥，詠吟毫更濡。交親馴富貴，潦倒在京都。偏覓代耕鹿，那遮過隙駒。龍鍾潛陋巷，蝟縮因窮途。延頸俟河潔，枕肱羨道腴。貯資編竹簡，征稅課花租。柴戶柴空敗，紙窓紙頗糊。墻低懸薜荔，簷短網蜘蛛。籬祕纔殘菊，簾垂半剟蘆。晚風飄幌烈，曉月映軒孤。埋砌多黃葉，滿庭遍綠蕪。築臺希郭隗，炙輠謝淳于。墨突菸曾絕，顏瓢冰冷㪺。疲驂嘶草澤，籠鳥望雲衢。殆似鎩毛羽，猶同策騫駑。官情慵寂寞，世路嶮崎嶇。金穴未干媚，銅陵全禁趨。卷舒師伯玉，顯晦祖陶朱。徒隔車留闕，偸思舟泛湖。獨歸憑衍里，欲乘仲由桴。心操逐時耄，容姿隨歲枯。體衰携几杖，齡暮迫桑榆。貧賤誠懷恥，始終共告諏。悶襟聊且慰，確執奈何諭。默爾靜支頷，皤焉亦捋鬚。葛巾傾首戴，蕙帶繞腰紆。餘算沬泡散，七旬涼燠徂。華筵辭筆硯，苔徑伴樵蘇。雪亂園公鬢，雨霑原憲樞。省躬而自責，推運以長吁。緣底別憂喜，奚因取楷模。我聞臧與穀，事業二人殊。君見遵將竦，功名兩輩倶。慨然私述憤，悵矣憖擎觚。告律序相改，屬寒身忽痡。吉凶求卜者，休咎問祓巫。男女晨昏有，友朋尋訪無。長卿愁對壁，卓氏歎當壚。弊服藍青婢，凍肌梨黑奴。奇珍雖舐蜜，甘味變嘗茶。大聖施良藥，禪僧授戒珠。仁王經例講，觀自在新圖。饒益馮菩薩，護持契苾蒭。降魔振惠劍，向佛捧香壚。幡蓋豫收飾，燈油便所須。壇埸安北斗，祭奠致南謨。丹府凝專篤，蒼穹鑑暗扶。除痾依妙力，救命合神符。邏著於塵土，伶俜茲臭帑。食花飛去雀，戲藻泛遊鳧。鶴足能逃斷，龜腸暫免刳。法華圓頓理，理極勸醍醐。般若幽微義，義融啜熟蘇。善苗爰播殖，覺蕊定開敷。冥感既如此，皇恩又可兪。賢臣侔呂霍，哲后比唐虞。惠化洽諸夏，仁威被八區。隴關重譯至，沙塞貢賒輸。浮食黨遥斥，宏材士不拘。躬迎周室隱，登用孔堂儒。拂莠養禾黍，寧疑□採乎。,藤原敦光,0,0.74112468957901
【秋日於河陽旅宿、敬奉和入道肥前史、越調詩】非啻文章無比方，五經義理筒中藏。循良吏，著作郎，萬代賢名遠近揚〈禪下早爲內史、並掌西鎮施理、政永爲規模、故云〉。,藤原敦光,0,0.74112468957901
【（同）】倚官昔事帝王尊，求道今歸法界恩。書妙偈，仰誠言，占居山麓避囂喧〈來詩有書寫經卷句、故云〉。,藤原敦光,0,0.74112468957901
【賦月】銀漢月明雜翳收，無眠終夜從芳遊。寒菸消色柳營睁，曉露助光蓮府幽。鸞殿舊交空斷夢，虎賁衰鬢欲添秋。閤東陪宴翫清影，緣底遠尋庾亮樓。,藤原茂明,0,0.74112468957901
【山家春雪】雲滿山家溼未乾，終朝乘興感堪難。凝輝多積巖巔白，脆色無消澗底寒。樵客沒蹤尋始至，隱倫寄望聚將看。柳樊苑裏疑花點，柴掩戶前誤月殘。怪石路深埋翠巘〈此山號石藏、又行路石多、故云〉，大雲寺路變紅欄〈此山建大雲寺、故云〉。嘗脣解渴偸爲導，何只蘇公在寒飡。,藤原茂明,0,0.74112468957901
【六月祓】三伏夏闌景已頹，祓隨習俗久傳哉。禊除臨水蔭菸樹，祭禮占庭居綠苔。仙算千年祈不盡，妖氛萬里拂無來。涼風颯颯夜深至，不耐自然感緖催。,藤原茂明,0,0.74112468957901
【（同）】炎蒸更節欲闌程，祓卻妖邪動感情。祭禮定期煩暑盡，禊除臨水晚涼生。古風猶在林蘿影，前事不忘石瀨聲。何只令辰春上巳，今宵勝躅久相呈。,藤原茂明,0,0.74112468957901
【翫花】二月春除景色優，翫花終日感難休。詩家題艶彰篇什，宴席携妝作酒籌。薰氣易知風闇夜，論時已勝月明秋。對來羣樹無移眼，折得一枝欲揷頭。梅落沙庭埋客路，柳垂池岸繫孤舟。齡衰雖恥數奇性，宿習未拋乘興遊。,藤原茂明,0,0.74112468957901
【賦艾人】端午佳期屬夏天，艾人携得賦詩篇。梁雞報後競相採，簷溜滴時看雨懸。氏姓不知誰種族，形容可似我華顛。頹齡六十徒衰去，伴汝還慙及暮年。,藤原茂明,0,0.7411247491836548
【賦菊花】重陽秋景是佳期，新菊忽開見漸滋。風底貪香尋女几，雨中移種拂仙壝。浮花吹得三溠酒，翫艶賦成六義詩。叢吐芳榮雖遇境，霜蓬老鬢逐年衰。,藤原茂明,0,0.74112468957901
【賦鶴】何因靈鶴足相憐，養在瑶池古岸邊。鷗自低翅還獻壽，雞空赧面不論年。金衣高舉青雲上，玉羽難分白雪前。此鳥此非入境鳥，鄭公谿裏列神仙。,藤原茂明,0,0.74112468957901
【傀儡子】名稱傀儡在何方，逆旅寄身思未遑。郊外移居無定處，羈中衒色慕專房。櫻桃春雨應貪艶，蘭蕙秋風欲比妝。綠野草深成邑里，鏡山月冷十家鄉。倡歌數曲宛生計，微嬖一宵蕩客腸。其奈穹廬年暮後，容花變去今心傷。,藤原茂明,0,0.74112468957901
【賦聯句】缘底通宵令睡驚，提携聯句感相并。爐邊折紙先催興，燈下接襟各動情。百韻滿來吟月曉，五言綴得賦花程。文賓詩友今爲噵，詞海如何欲釣名。,藤原茂明,0,0.74112468957901
【春日即事】有花有鳥足相叨，此處自然令意勞。塵土送齡愁未慰，雲霄寄眼望彌高。年年苦學疲寒雪，日日歡遊酌酒醪。冰解潛魚春樂水，露深靈鶴夜鳴皋。試尋隱道陶門柳，遠訪仙方緱嶺桃。文友不期旁會合，諷吟無耐各含毫。,藤原茂明,0,0.74112468957901
【暮春偶吟】三年三月春闌處，景氣熙熙足瞻望。碧水浪清魚拔刺，青天雲霽鶴翔翔。纔疎遥謝飽明遠，詞拙更慙陳孔璋。披卷朝朝排紙閤，撫琴夜夜臥藜牀。紅桃花落和風老，黃鳥聲孤暖日長。鐘漏數聲驚曉夢，西樓弄月懶彷徨。,藤原茂明,0,0.74112468957901
【三月盡日言志】一歲佳期三月盡，慇懃爭不荡精神。月前照讀唯迎夜，花下芳遊未能春。暮律欲闌西羽影，浮榮難繼左貂塵〈以下二句闕〉。,藤原茂明,0,0.74112468957901
【早夏言志】相接賓朋思忘他，不知此處寸陰過。三千徒裏春榮少，十五年間夜學多。羽化鶴翔逢島月，鱗枯魚隔李門波。心慙晉客青雲器，韻謝郢人白雪歌。新卷簾帷携水石，漸移枕簟蔭林蘿。今朝風景秋無若，其奈潘郎昔興何。,藤原茂明,0,0.74112468957901
【早夏述懷】幽閑夏氣令心勞，事事不堪忽染毫。倩顧微身同布鼓，試磨愚慮似鉛刀。儒塵尋跡雖希望，皇澤雞覃獨鬱陶。轍鮒鱗枯春水隔，皋禽鳴盡碧霄高〈今年雖望燈燭料、天聽難達地望未遂、故云〉。三冬苦學疲寒雪，一日忘憂酌濁醪。箕穎元來非厭意，被牽忠孝未能逃。,藤原茂明,0,0.74112468957901
【夏日言志】夏來景色感幽心，諷詠一時氣味深。膠漆新交知友道，箕裘舊業繼儒林。竹窓露滴朝斟酒，松壖風清夜調琴。綠樹陰前徐避暑，閑披白氏古詩吟。,藤原茂明,0,0.74112468957901
【秋夜閑吟】秋夜蕭條令意悽，文人閑詠足相携。蛬吟古壁怨猶切，鶴警蘭皋翎獨低。曉浪響寒陰竇底，夕陽影落故山西。更闌漏轉天將曙，一報初聞梁上雞。,藤原茂明,0,0.7411247491836548
【與諸賢纔言志】風光荏苒駐難留，感緖終朝猶未休。野外露深蟲怨切，山腰雲斷雁行幽。偃松遠岸斜傾蓋，落葉隨流不繫舟。殘鬢雪寒花省夕，孤夢雨暗草堂秋。菸波路嶮三巴峽，霜月望清百尺樓。寂寂書窓無外事，豫尋筆硯命芳遊。,藤原茂明,0,0.74112468957901
【初冬即事】景氣蕭條日漸傾，不堪事事遇冬情。菊壝霜襲殘花悴，楓岸風驅落葉輕。雁陣數行微月冷，虹橋一道遠天晴。地形勝趣縮此處，緣底遥尋蓬與瀛。,藤原茂明,0,0.74112468957901
【冬日即事】詩朋相引忽聯襟，閑翫冬光萬感侵。梅艶先春紅始綻，竹叢凌雪綠猶深。枯鱗新溼龍昇漢，清唳空疲鶴在陰。蕭索寒苔行雨地，日傾悵望歲闌心。,藤原茂明,0,0.74112468957901
【冬夜言志】冬夜蕭條夢結難，林園勝趣足相看。庭前月色當窓冷，雲外雁聲落枕寒。暗雨打窓天未曙，孤燈背壁曉猶殘。爲憐苦學疲螢幌，十五年回秋已闌。,藤原茂明,0,0.74112468957901
【歲暮即事】冬日蕭蕭萬感兼，暮年氣昧逐時添。山褰浮靄聯峯霽，波卷轉菸遠水纖。暮竹凌霜纔掩戶，寒梅戴雪只當簷。試尋蔣氏閑居跡，苔徑引行履自黏。,藤原茂明,0,0.74112468957901
【歲暮言志】窮冬欲盡感難堪，更就爐邊足話談。世上交親知淡水，閑中氣味類推潭。影臨柳谷沈沈日，響渡松軒漠漠嵐。葛氏傳方無過百，榮翁稱樂不知三。官途趨拜辛勤倦，學海瞼難子細諳。月夜回船江館外，雪朝尋馬野村南。詩篇一首風情動，酒盞十分露酌酣。莫笑多年貧嗜道，人間名利未能貪。,藤原茂明,0,0.74112468957901
【（同）】紅火爐邊開燕席，文賓此處適相期。寒吟緩發漸催興，宿釀初斟頻唱遲。楚璞燕珍聯座日，高鵬低鷃接羽時。光陰天冴冰封硯，二八夜深月滿墀。世上塵緣難絕夢，閑中露膽不如詩。但慙虛室屡懸磬，自哂學窓猶下帷。玉盞十分巡未盡，綺肴一箸味方滋。案頭口號各含筆，燈下手談又覆碁。老鬢蹉跎齡已暮，官情牢落力先衰。幸交詞苑芳招末，纔拙詞疎恨尚遺。,藤原茂明,0,0.74112468957901
【傳聞、我道英纔、賀算道善博士九十年算之詩會、不堪情感、聊成諷吟而已】嗜道何唯纔是賢，君爲仁者保天年。長生加算人間壽，卻老得方地上仙。心慕善因歸戒乘，口嘗妙味斷葷羶〈博士多年之間、身持齋戒、口誦妙偈、禁酒及色、斷葷又羶、故云〉。講經日日薰修積，定議遂開西土蓮〈講會之次、展詩席、故云〉。,藤原茂明,0,0.7411247491836548
【聊成閑中之偶詠、令慰老後之愁而已】抛來官職一庸儒，雪鬢剃除月俸無。裁得易穿唯薜衲，蓄將何益是花租。思林籠鳥翅難出，失水轍魚鱗欲枯。七十箇廻衰老後，若非鮑叔詎知吾。,藤原茂明,0,0.7411247491836548
【八月十五夜翫月】三五秋天令意傷，夜靜月明足瞻望。眼依嗜學空疲雪，頭爲積齡暗混霜。昔侍雲霄携冷影，今沈塵巷隔恩光。後羣顧運多愁緖，不耐綿綿更漏長。,藤原茂明,0,0.74112468957901
【（同）】漢霄雲盡月蒼蒼，閑罷老眠更漏長。倩憶他時携片影，豈如今夜賞餘光。二三更後望迷雪，六十年來頭戴霜。風露蕭條秋氣冷，詠吟不耐使心傷。,藤原茂明,0,0.74112468957901
【月下言志】終宵罷睡思悠悠，言志月前眺望幽。嶺面高低光遍映，潭心表裏影旁浮。邊城有雪三千里，仙洞無雲十二樓。詩酒家家應惜曉，絃歌處處不堪秋。露瑩鶴警野村外，風冷馬嘶關隴頭。還咲昔時尋戴客，以文會友足優遊。,藤原茂明,0,0.74112468957901
【代牛女言志】遥望二星萬感催，終宵言志忘眠哉。風爲行李應傳信，雲是去衣不待裁。歡會契秋初七夕，離憂送歲幾千廻。郝隆昔有曬書事，每憶先賢慙淺纔。,藤原茂明,0,0.74112468957901
【思牛女】蕭條景氣叶芳遊，料識二星定慰愁。紹介波通牛渚下，來由風告鵲橋頭。雖歡七夕逢佳節，還恨一年不再秋。終夜罷夢空乞巧，廻眸遥望漢河流。,藤原茂明,0,0.74112468957901
【秋日林亭即事】林亭遊放四望忽，秋有閏餘造化功。季節光陰蕭索好，高臺壯麗自然窮。池魚近戲翠簾外，山月初昇黃閣東。夜酌催巡庭竹露，清琴添調岸松風。平津佳趣傳猶在，大麓遺蹤行欲通。遠雁曉聲來枕上，暗蛬寒韻送窓中。殘苔繞砌暮菸綠，槁葉灑階晴雨紅。螢雪幾年雖嗜學，箕裘三代未抽躬。槐門列籍久趨拜，菊壝題詩頻會同。徂景闌珊空過去，漸愁雪鬢向霜蓬。,藤原茂明,0,0.74112468957901
【夏日桂别業即事】郊居稅駕暫淹留，竹樹石泉地勢幽。微宦二年趨鳳闕，浮遊一日棹漁舟。砂林月白宵驚雪，水檻風清夏引秋。地僻境閑人事少，非携詩酒又何求。,藤原茂明,0,0.74112468957901
【秋日遊陶化坊別莊】城南形勝寄眸看，景色蕭條感抑難。林戶葉飛嵐底盡，菊籬花老雨中寒。雁書穿霧點秋漢，漁火燒波聯夜灘。白石爲牀苔代藉，終朝遊放興徐闌。,藤原茂明,0,0.74112468957901
【夏日山家即事】禪林有一桑門老，餘算幾回逐歲添。秋近涼風生北戶，夜闌朗月納南簷。岸邊設座殘苔滑，山頂模簪遠樹纖。七十年來衰去後，每憶往事淚先霑。,藤原茂明,0,0.74112468957901
【秋日山家即事】山家引友足遊遨，秋景蕭條令意勞。繞架菊花仙洞藥，詩樽竹葉野村醪。龍駒七日成雲雨，鶴子千年刷羽毛〈李部少卿相伴子息加座右、其中少子專受岐嶷之任、又期箕裘之業、豫携愚息敦周、不堪慈爱、稱其纔能、憶子之道、賢愚惟同、故云〉。俗境齡衰今作恥，壺中難望碧天高。,藤原茂明,0,0.74112468957901
【秋日山家眺望】終日回眸眺望賒，蕭條風景屬山家。苔荒砌下唯秋月，柴敗籬邊幾晚花。霜葉辭林千片脆，雲鴻度嶺一行斜。巖扃洞戶幽深地，更有峽菸眼路遮。,藤原茂明,0,0.74112468957901
【賀勸學院修造新成】初排學館昔明時，自爾羣纔多在茲。地勢風流傳已久，天長雲構見猶遺〈此院者天長左僕射所經始也、故云〉。今逢左相鍾餘慶，更喜南曹復舊基。來賀何唯稱燕雀，庭花含哭柳開眉。,藤原茂明,0,0.7411247491836548
【秋日遊世尊寺】古寺蕭條感視聽，優遊終日在禪庭。閼伽年積孤叢老，觀念秋闌客葉零。濺砌浪花千片白，當窓菸竹數行青。樵夫尋路朝携杖，僧侶向壇夜誦經。長轉法輪歡茨露，漸催歸賀望殘星。風流奇絕多城北，此處其中爲勝形。,藤原茂明,0,0.74112468957901
【雪朝遊世尊寺】冬朝乘興伴英纔，華洛北郊尋寺來。凌雪首驚梳老鬢，怕嵐心訝煖寒盃。今通佛閣卷簾望，遠憶王船移棹回。露地勝形何所在，文賓鋪設展殘苔。,藤原茂明,0,0.74112468957901
【詣石山寺有感】幽閑古寺有時尋，景氣蕭蕭足諷吟。往詣境遥寒日暮，昇降山嶮曉雲深。當窓夜點沙燈影，隔谷冬鳴玉磬音。塵慮洗來波潔水，空觀催得葉零林。漸乘淨界風菸興，暫忘俗寰名利心。爲我高僧談妙理，不堪隨喜淚霑襟。,藤原茂明,0,0.74112468957901
【秋日禪林寺即事】禪庭寄望暫留聯，景氣蕭蕭思慨然。落葉灑紅埋客路，殘苔展綠設賓筵。拜趨蘭殿秋雲上，觀念蓮宮曉月前。適屬勤王餘暇日，尋來古寺翫風菸。,藤原茂明,0,0.7411247491836548
【夏日遊棲霞寺】寺門引步日將曛，林鶴沙鷗暫作羣。乘月哢來幽澗水，尋花行盡故山雲。菸霞萬里當晴遠，鐘磬一聲向晚聞。四序廻環芳節少，送春唯憶不紛紛。,藤原茂明,0,0.74112468957901
【春日法輪寺言志】朝辭京洛囂塵境，尋至梵宮瞻望賒。禪坐窓閑觀曉月，經行路舊入春霞。秦箏高調古谿鳥，蜀錦旁飄深洞花。酌酒吟詩優遊處，被牽景色忘歸家。,藤原茂明,0,0.74112468957901
【暮秋法輪寺即事】秋日西轅出洛城，寺門風景足相驚。山腰問路隨雲去，渡口尋舟傍水行。眼界望窮殘月色，頭陀跡遠晚鐘聲。禪窓寂寂無煩慮，終夜唯催觀念情。,藤原茂明,0,0.7411247491836548
【夏日遊清水寺】幽僻上方寄眼看，寺門高揷片雲端。禪庭風物翫無飽，俗境塵緣銷不殘。山色繞窓晴後近，泉聲濺砌夏中寒。孤燈一點香菸細，觀念終宵向石壇。,藤原茂明,0,0.74112468957901
【春日遊長樂寺】春辭京洛忘沈憂，古寺眺望醉裏休。先伴樵夫暫緩步，續逢禪客共閑遊。茅簷雲入覺山近，花洞鳥棲知地幽。夕日傾時還作恨，文場更不使廻矛。,藤原茂明,0,0.74112468957901
【雲林院眺望】一尋古寺避囂塵，四望風俗景色新。觀念窓深纔伴月，經行路暖始知春。溪門閑聽歌花鳥，巖戶自逢擣藥人。世上浮名無繫我，棲居此地欲占隣。,藤原茂明,0,0.74112468957901
【雲林寺即事】殘花漠漠鳥關關，勝絕地非塵俗寰。樵客隨雲蹤遠去，禪僧觀月意猶閑。結交未許金鸞上，顧運難知木雁間。鬢髮年年迎老白，毀譽處處爲誰斑。生涯空暮急如水，學路無道嶮自山。洞裏風光看已好，諷吟乘興不能還。,藤原茂明,0,0.7411248087882996
【春日遊勝應彌陀院】偸閑乘興出囂塵，尋至上方眺望頻。峽水曉聲空濺砌，山雲晚色近占隣。四回分竹專城昔，一日翫花古寺春。歡會何携詩與酒，蓮宮禮佛結芳因。,藤原茂明,0,0.74112468957901
【夏日於攝州山寺即事】時時此地有留聯，尋到寺門思慨然。西繞芥河纖似帶，南欹柴島小於拳〈芥河柴島、此州之名所也〉。當窓斜竹纔遮日，殘砌短松不記年。境隔塵喧人事少，素心寂靜禮金仙。,藤原茂明,0,0.7411247491836548
【山寺即事】寺門乘興暫優遊，景氣蕭條任自由。曉峽月殘猿叫遠，暮山雲斷雁行幽。三年苦學竹窓夜，一日空觀蘭若秋。爲愍俗寰零落士，適臻上界未堪憂。,藤原茂明,0,0.74112468957901
【（同）】古寺蕭條僻俗寰，巖路高低引友攀。苔地露寒蛬怨切，松門日落鶴眠閑。聲來曉枕洗夢水，影入晚窓當眼山。洞裏優遊雲莫厭，被牽詩興未能還。,藤原茂明,0,0.74112468957901
【暮春遊城北精舍】適從羣英脂錦車，尋來精舍感情加。禪窓終夜唯觀月，仙境何時欲踏霞。庭掃殘苔幽徑細，岸橫獨木古橋斜。顧身已過六旬算，舉子須傳累葉家〈息男教經望學問料、故云〉。衰邁力疲携曲杖，閼伽勤積折餘花。嶺雲林霧皆褰盡，遊放於焉眺望賒。,藤原茂明,0,0.74112468957901
【城北精舍言志】三月盡時遊寺門，菸霞比興幾相存。禪庭空觀花匂脆，客路舊蹤草色繁。顧齒四旬垂白首，惜春一日及黃昏。世間自識榮枯異，洞裏暫忘毀譽喧。朋酒滿盃斟竹葉，賓筵移座拂松根。話談此處伴何士，唯有高僧對本尊。,藤原茂明,0,0.7411247491836548
【九月盡日城北精舍即事】精舍勝形乘興尋，唯歡適得遇知音。風儀無改往事趣，雲構難忘懷舊心〈精舍草創之昔、早在少年、常遊此處、故云〉。計算六旬齡已老，惜秋一日景西沈。不圖今接英羣席，忽爾終篇恣諷吟。,藤原茂明,0,0.74112468957901
【歲暮東山禪房即事】冬朝乘興出塵寰，覓到寺門暫忘還。樵客歌嵐過舊徑，禪僧觀月對寒山。交遊促膝英羣末，運命顧身木雁間。翰林送老齡空暮，魯愚官學是胡顏。,藤原茂明,0,0.74112468957901
【雪中命飲】臘天凜凜雪霏霏，酌酒從朝到晚輝。地是冴陰雖壓跡，人皆沈醉欲何歸。籌迷花影樽前折，盃與鶴毛席上飛。帳飲便知神用速，嚴寒忽謝入鄉衣。,藤原周光,0,0.74112468957901
【賦漁火】湖亭靜處少人事，漁父爲之使感窮。問宅遥知卑溼地，尋蹤自入荻蘆叢。偏營魚稅雖輸貢，更與鹽商欲論功。多歲垂綸頭已禿，每朝曬網手方忽。生涯空暮孤舟底，意氣獨高一醉中。縱使虞人旁妨利，早逢楚客識含忠。卯時要飲江村霧，亥日成羣沙岸風。羅水叩舷秋浪冷，磻溪抛釣暮雲空。忘筌何日將知道，枕棹通宵不結夢。高唱滄浪終遠去，定嘲洙泗獨醒翁。,藤原周光,0,0.74112468957901
【探一物得硯】學士資儲何物最，錦文硯舊拂塵埃。門深昔著王公論，庭靜今知左氏纔。池水浪中應變墨，陸雲窓下遂爲灰。多年携去日尋處，緣底少功徒老哉。,藤原周光,0,0.74112468957901
【重賦畫障】後素筆端萬物新，菸霞草木妙猶神。東西兩面和將漢，表裏一時秋且春。勸杯每朝率邑老，並牀竟夕話山人。被留風景無歸思，茅屋三間容此身。,藤原周光,0,0.74112468957901
【詠畫障詩·春霞斜聳、山花盛開、車馬羣來、鷹犬相從、嶺上有神祠、松柏成林、山麓有茅屋、柴扃如立、又望海上之飛帆、翫洲渚之羣鶴】茅屋幽中何事□，逃名塵境不能之。屡排松戶和風送，空睡柴扃落日遲。羣鶴頻鳴露濃夜，客帆緩過浪閑時。暮山有鳥聲猶少，春社無人路漸滋。節誤留冬花似雪，星疑乞巧柳懸絲。友朋鷹犬相從處，車馬多來吟古詩。,藤原周光,0,0.74112468957901
【見畫障獨吟】自本素商憐景盡，冬徐來處淚先流。金波映水月孤月，錦葉移江秋忽秋。池岸閑眠仙洞鶴，風帆空去女湖舟。上林苑葉每朝少，三笠山嵐追夜幽。暮雨滂沱窓戶夢，曉霜蕭颯管絃遊。有琴有酒有聯句，簾下餘芳蘭與萩。,藤原周光,0,0.74112468957901
【詠畫障冬處處】潛看畫障新圖繪，詩客文賓詠一篇。晴漢雲間玄鶴舞，寒蘆葉底彩鴛眠。處處追從非所請，唯棲書牖送多年。,藤原周光,0,0.74112468957901
【百花盛開、衆人競至、長橋之下有輕軒】百花開盡望依依，幾時遊人心動機。朝先林風相伴至，暮留溪鳥尚忘歸。笙歌興引雲成蓋，桃李蹊深雪灑衣。香騎輕軒橋下路，莫言斯處俗塵稀。,藤原周光,0,0.74112468957901
【關路有旅行之人、遥見畲田 之農耕、又青柳夾岸、黃鶯囀樹】晨興緩轡過關榆，逆旅風光眺望殊。驛樹鳥啼春露暖，山郭馬出曉雲孤。遮行霞色幾千里，分岸柳陰三兩株。看取東耕南畝客，畲菸深處立踟蹰。,藤原周光,0,0.74112468957901
【人家有來客、休息于新樹之下、枳落花開、紫藤拂池】清泉白石地形幽，來客偶然稅駕留。枳洛花間尋我入，林庭風處侍君遊。殘苔一道菸鋪設，宿釀幾廻露獻酬。遶岸紫藤尤可愛，池蓮窓竹爲誰抽。,藤原周光,0,0.74112468957901
【石瀨之邊、有釣漁人、濁醪滿樽、魚膾堆俎】漁客夏天幾處留，瀨聲清淺岸涼頭。洗夢寒浪侵磯座，垂釣晚船任石流。綠醑如何河朔曉，鱸魚不待水風秋。豈唯七里遺幽跡，避暑追思袁術遊。,藤原周光,0,0.74112468957901
【秋夜宿野亭、于時天晴月明、終夜不眠、鴻雁叫天、蟋蟀吟牀】趁到旅亭宿野風，滿望清景與誰同。沙鷄餘怨縈牀急，雲雁幾聲落枕忽。柴戶引嵐秋有淚，茅簷納月夜無夢。山明更欲催歸騎，定職行衣溼露叢。,藤原周光,0,0.74112468957901
【田家秋雨、有戀故鄉之人、郊外草衰、籬下菊殘】田園卑溼久留聯，不耐蕭蕭陰雨天。數片稻花垂曉露，先衰草色洗殘菸。霜秋旅鬢寒添白，風暮鄉心急自絃。雲暗水深歸夢斷，唯望籬菊想陶淵。,藤原周光,0,0.74112468957901
【山洞之中、落葉滿地、隱倫彈琴、麋鹿相隨】憶得洞中幽隱情，林蘿寒處永逃名。梧桐日日落方盡，麋鹿時時馴不驚。霜鬢南山秋月色，素琴栗里暮松聲。桂深苔舊囂塵絕，獨望微雲澗戶生。,藤原周光,0,0.74112468957901
【山家雪中、排戶眺望、青松列山、白鶴立汀、禪客歸寺、樵夫過門】歲暮幽居排戶吟，遠望山水近園林。入簾澗雪寒飄色，灑砌峽泉凍咽音。禪客月歸隣寺晚，仙禽浪宿野塘深。樵翁不識誰爲主，欲問洞雲豈有心。,藤原周光,0,0.74112468957901
【早春即事】韶景遲遲和暖晨，染毫操紙感懷頻。冰消東岸先迎暖，梅發南枝始識春。雪盡已通蔥嶺路，風和自動柳門塵。纔花獨謝菸霞興，性草將誇雨露仁。鶯學遷喬應熨翅，花盈雙袖欲分匂。賞心樂事熙熙處，詩是一篇酒一巡。,藤原周光,0,0.74112468957901
【春三首】何處風流絕世耶，城東東閣幾多奢。地依前跡再逢主，境以上腴猶屬家。象外彌添新景趣，洞中不變昔菸霞。山居卜勝人知否，維嶽遺塵奕代賒。,藤原周光,0,0.7411247491836548
【（同二）】韶陽動思有何由，爲是風光籠寸眸。洲鶴翅馴當夕見，林鶯歌滑供春遊。山將大麓應通路，水自平津幾引流。若使樂天臨此地，底緣勞感曲江秋。,藤原周光,0,0.74112468957901
【（同三）】想得上臺遊郭外，外專四望內三因。苔深庭啓朝天路，槐舊門爲露地隣。蕭相幽居雖掩古，茅君仙會只占春。莫言此境塵機少，舟楫用忙不借人。,藤原周光,0,0.74112468957901
【春日言志】禪客文賓尋我到，排窓終日興相倶。被呼林鳥宜催駕，爲訪山花欲問途。甘從生涯疲搢柳，如何俗境號夷蒲。射山多歲倦微宦，詞苑今朝慙下愚。緇素交遊追日有〈近日、與南隣闇梨西隣高林、日日交遊、故有此興〉，菸霞壯思每春無。無成徙老窮閻底，餘喘幾程太痛乎。,藤原周光,0,0.7411247491836548
【早春言志】上月中旬警策程，玉春芳節始相迎〈立春節當十三日、故云〉。東郊雨暖昭陽路，後苑雪殘舊曆情。思鳥偏宜催盞待，招朋漸欲見花行。和風若有吹噓及，爲許一枝折桂榮。,藤原周光,0,0.74112468957901
【暮春言志】聞道芳辰今屬誰，蘭臺宴席各言詩。前山春景已三月，故苑花殘唯一時。手引紅螺雖酌竹，鬢持白鷺共垂絲。莫嘲多歲疲微宦，汾水恩波何日期。,藤原周光,0,0.74112468957901
【三月三日即事】人道佳期最足貪，三年三月月初三。誰家妓閣絃歌好，幾處賓筵飫飲酣。曲岸春花紅似粉，廻流晚水綠於藍。華林風景追相憶，洛邑菸霞坐可諳。詩草纔成偸自哂，酒杯難貰遇明慙。生涯蹇剥亚顏子，學路迍邅迷指南。隱几徒眠蓬戶雨，枕書獨臥竹窓嵐。性慵遮莫萬緣負，其奈嵆康七不堪。,藤原周光,0,0.74112468957901
【首夏即事】衡門寂寂一幽居，緇素交遊屬夏初。砌竹分枝風露亞，林花介抄兩三餘。頭陀欲學禪那法，□業唯披釋部書。師自南隣來尚昵〈南隣闇梨日交遊、故云〉，友厭白屋去彌疎〈賓友厭貧不來、故云〉。窓荒久倦拾螢幌，橋舊爭廻司馬車。強望前途途更遠，西崦日暮欲何如〈有注〉。,藤原周光,0,0.74112468957901
【夏二首】遥訪前日布金跡，勝概雖多不外尋。碧樹陰深隨地勢，翠華南幸備天臨〈去去年秋、天子臨幸茲地、故獻此句〉。傅巖昔夢非真境，曲阜春雲隔深林。豈若相門營梵宇，朝朝辱運至誠心。,藤原周光,0,0.74112468957901
【（同二）】夏天何計引涼哉，試就樹陰藉綠苔。斜月逐蹤臨水檻，遠風拂面滿松臺。若非耆崛乘雲至，疑是蓬丘辭浪來。俗眼已迷望不盡，縱過七世欲何廻。,藤原周光,0,0.74112468957901
【夏日即事】藤牀筠簟葛衣輕，衝黑騰騰臥竹亭。池倒奇峯雲影白，山排新樹雨聲青。松楹我醉石欹枕，藜杖獨携苔滿庭。風月資儲天與業，林泉造化地爲形。一雙眠砌霜寒鶴，萬點宿流水暗螢。文路曉望詩境興，心遊目想幾年齡。,藤原周光,0,0.74112468957901
【秋三首】心匠揆來營此地，誠知造化佐天工。西望不遠花城月，東顧爲隣松壖風。楚嶺秋光來眼下，商山曉色在胸中。誰言零落從斯始，林花榮輝何日空。,藤原周光,0,0.74112468957901
【（同二）】花閣月臺不日成，可嗤崑閬但聞名。溪雲締契來猶去，林鹿知恩狎不驚。裛露池荷千葉影，洗夢瀧水五絃聲。涼風爲誰催蕭瑟，料識秋悲豈到情。,藤原周光,0,0.74112468957901
【（同三）】蘭若蕭蕭秋漸閑，爲之眺望倚闌干。眼耽風景詞花動，耳惑雲韶衆籟寒。野綠暗隨黃落變，山紅只託畫圖看。晨鐘夕梵永無斷，天曆舊塵事事殘。,藤原周光,0,0.74112468957901
【秋日即事】臺閣芳遊無暇給，蘭朋芝友日相逢。嵐生帷幕難留燕，雨滴蓬蒿只聽蛬。興自潘郎垂晉竹，心將張翰想吳松。官途牢落死灰冷，文苑荒涼詞露慵。老後低翎雖類鶂，當初燒尾早爲龍。莫言鵬鷃逍遥異，斯處交談到晚鐘。,藤原周光,0,0.74112468957901
【秋日言志】月苦風凄感幾添，斯時楚思自相兼。修篁拂砌蒼菸匝，遠岫入窓翠黛纖。約略引盃排蓽戶，等閑枕帙臥茅簷。雀羅門掩身方穩〈去春去尉、故云〉，螢幌牗深心自恬。十步芝蘭如入室，三間蘆草半褰簾。一觴一詠典無盡，遮莫今宵鐘漏淹。,藤原周光,0,0.74112468957901
【秋日野遊】閑乘蕭辰遊放處，西郊勝趣足留聯。風菸水石幽奇地，細馬香轅計會天。野草霑衣秋雨後，渡林曝錦夕陽前。塵機斷盡偸爲道，鳥出樊籠魚脫筌。,藤原周光,0,0.74112468957901
【秋日野望】四望乘興思紛紛，緩轡垂鞭謝垢氛。銜嶺斜陽輪半映，繞郊遠水帶相分。征人駱驛叢秋露，旅雁來賓塞暮雲。造作風流將記取，詞疎已到野菸曛。,藤原周光,0,0.74112468957901
【暮秋即事】季白云闌興忘他，惜哉風物箇中多。五株菸透門寒柳，一朶紅殘池吟荷。老去唯慙題鳳字，夜長閑聽飯牛歌。運將榮路遥雖隔，齡自杖鄉幾許過。愁顧生涯流似水，眠思世路險於波。優遊斯處感雖盡，其奈相催歸駕何。,藤原周光,0,0.74112468957901
【書窓言志】槐市運遲心倦客，每逢蕭景恨難休。霜林寒色稀疎脆，風葦殘花寂寞幽。三友話談交若水，一身漂泊泛乎舟。愁添今夜閑軒月，興入昔年散騎秋。夢斷哀鴻迷朔霧，衣憐寡妾對南樓。日昏途遠歎無益，其奈長從白社遊。,藤原周光,0,0.74112468957901
【冬二首】勾牽風物得攀躋，路入半天望易迷。林是四禪秋葉盡，澗應八解夕陽低。籬花只供人中樹，山月相隨象外棲。誰道勝形無定主，傳從萬古跡寧睽。,藤原周光,0,0.74112468957901
【（同二）】說言精舍昔攸聞，斯地由來隔垢氛。送老世緣宜發露，先春晚望只閑雲。雖知樓殿出三界，還怪林泉在五蘊。香火善因難記盡，形骸外事豈應云。,藤原周光,0,0.7411247491836548
【歲暮述懷】玄陰云暮倶談話，僧舍爐邊思自攄。炙手暫忘天慘烈，省躬何怨路趦趄。生涯只歎隣朝杖，虛室不能營臘儲。微宦履冰途已極，頹齡顧景恨彌餘。醉中顏色春相似，老後鬢華雪不如。愁接詩筵人莫咲，城門官冷未懸車。,藤原周光,0,0.74112468957901
【閑居述懷】世務塵緣絕不侵，寥寥空宇抵山林。雙行拭雨桑樞淚，方寸成灰蔣逕心。羣羽遷來窮鳥老，千帆行盡破船沈。生涯遮莫欲長去，夜夢頻驚風樹音〈八旬母在堂、故云〉。,藤原周光,0,0.74112468957901
【閑中納涼】松深苔老幽閑地，箇裏都無煩熱生。礙日綠蘿迷月令，展風青篾臥秋聲。獨臨水閣廻流冷，遥咲華軒拭汗行。誰識炎天抛要路，蕉衣紗帽適吾情。,藤原周光,0,0.74112468957901
【八月十五夜翫月】月華皎皎出雲崖，乘興翫來夜漏移。光逐勝形彌倍映，影將飛蓋暗相隨。郊端曉色猶應惜，塞外秋晴遠不知。何必登樓催四望，放遊從此屡忘疲。,藤原周光,0,0.74112468957901
【（同）】蒼蒼明月望難勝，三五秋天被世稱。駮樹疎稠迎夜見，碧池屈曲待晴澄。暮年衰鬓彌添雪，今夜宦途似履冰。可喜羣仙佳會末，不纔適許接詩朋。,藤原周光,0,0.74112468957901
【（同）】望月年年雖引興，今宵適許接羣髦。四山收靄眼方極，萬象迎晴形不逃。行路影斜慙夏首，幽窓夜靜辨秋毫。生涯流景惜無駐，左鬢兩廻櫛二毛。,藤原周光,0,0.74112468957901
【月下即事】月前感緖素難耐，何況旻天三五光。罷夢碪聲寒處處，度秋雁點白蒼蒼。華陽晴望迷新雪，柳塞老愁送幾霜。惜矣佳期終不駐，此情猶可附篇章。,藤原周光,0,0.74112468957901
【法性寺翫月】誘引桂華乘興出，金商暮景到禪扉。來遊遠逐山中影，真妄猶迷水上輝。松戶何秋長欲去，洞房一夜暫忘歸。已將溪月得編契，遮莫生涯人事違。,藤原周光,0,0.74112468957901
【對月獨吟】見月未眠到夜分，羈中冷影素傳云。東西何水猶殘霧，遠近無山不拂雲。幽景再廻爲我伴，邊聲四起與誰聞。那教華洛舊交識，獨上郡樓作此文。,藤原周光,0,0.7411247491836548
【月下言志】清商八月漏三更，高捲簾帷動遠情。雲霧天愁無處所，東南林曉任陰晴。光分胡雁來賓翅，影入楚砧怨别聲。鬢雪心灰雖冷落，兎輪不許嶺西傾。,藤原周光,0,0.74112468957901
【其二】金夕適逢招引至，忽乘兎影得來遊。近尋雞花禪庭霽，遥憶虎溪古寺秋。雖觀月輪彰佛性，只嫌霜色滿吾顏。生涯七十少餘喘，那伴清光西土投。,藤原周光,0,0.74112468957901
【遇雨聊述鄙懷】竹竿絲下願非他，一事是思殷富多。試拜漢雲將乞巧，只嫌庭潦欲盈科。雖知巫女行秋嶺，豈妨仙娥渡夜河。砌樹依華吾不敢，奈其曬腹舊蹤何。,藤原周光,0,0.7411247491836548
【後朝詩】靈匹佳期最足云，明朝怨緖幾紛紜。駕催還妬雞聲急，橋斷猶疑鵲毳分。別淚如今添曉露，去衣爲後屈秋雲。涼風颯颯針樓靜，獨對空機日漸曛。,藤原周光,0,0.74112468957901
【夏日池亭即事】炎蒸近日無逃處，一到池亭心動機。水檻水涼溪兎影，林鐘林暗亂螢輝。遊鱗穿藻喚名至，振鷺拍波低翅飛。初伏汗銷瑩露簟，晚蝉翼薄解風衣。岸傳河朔行盃跡，浪洗渭陽坐釣磯。林宴水嬉隨分足，夏天去此欲何歸。,藤原周光,0,0.7411247491836548
【夏日泉亭即事】聞道林池稱勝形，冷泉院裏一泉亭。傍山賓閣苔猶綠，歸浦妓船藕自馨。夏日尋君排竹戶，閑天待我拂苔庭〈有注〉。岸風消暑何開簟，石瀨先秋足浸瓶。帝闕西廻菸樹暗，雲祠南峙暮松青〈所謂中山雲社是也、故云〉。垂絲斜去雙飛鷺，非火空燃萬點螢。疊浪衰容隨日日，鑑流老鬢愧星星。終朝遊放忘塵事，遮莫生涯及暮齡。,藤原周光,0,0.74112468957901
【春日即事】閑捲蘆簾何事包，數盃桂醑又蘭肴。皋禽聲盡雖慙運，籬鷃翅低被許交。風後花歸林下地，雨來柳染水南梢。菸霞春興於焉足，遮莫明朝招客嘲。,藤原周光,0,0.74112468957901
【夏日遊林亭】林亭靜處興猶餘，景氣清和九夏初。養性自然消俗慮，逃名何必卜山居。醉中取次雖飛盞，老後等閑未廢書。世路嶮難爭謝遣，生涯蹇剥欲何如。昔辭棘署思休退，今臥蓬衡忘毀譽。蘭室莫厭新結友，柳門相喜適尋豫〈文友兩三不期來會、故云〉。前途試待分符虎，窮巷獨悲臥轍魚。舊隱雲心應咲我，被牽塵妄忘歸歟〈有注〉。,藤原周光,0,0.7411246299743652
【東山別業眺望】林泉勝絕素攸聞，斯處眺望被引羣。何郭何城殘霧隔，水南水北暮菸分。秋毫不辨平郊樹，老眼猶迷遠岫雲。華閣月臺爲象外，獨忘歸路立黃曛。,藤原周光,0,0.74112468957901
【秋日遊陶化坊別莊】勝絕名區方彼世，任他蓬閬廻尋難。青莎臺霽林陰透，黃柳巷空岸色寒。四面遠山來夕牖，一雙閑鷺立秋灘。庸纔適乘池塘興，不患陸沈齒髮闌。,藤原周光,0,0.74112468957901
【夏日遊城北別莊】地形勝絕一幽墅，斯處眺望屬夏天。境靜自然忘俗事，興餘取次記詩篇。秋毫樹遠繞郊外，日腳山晴來面前。衝黑放遊偸作道，潛魚暫脫水中筌。,藤原周光,0,0.74112468957901
【春日城北幽莊言志】春光細膩感千般，謝遣喧喧毀譽班。最北邊東華厩舊〈斯地者天安左僕射之舊府也、仍號北邊厩、故有此句〉，□東里北竹窓閑。多年締契交如水，近日待花意在山。鳥勸提壺聲尚妄，柳垂纖黛手應攀。十分飛盞宜催醉，五兩落帆莫早還〈西府詩伯不慮會合、仍惜别形言而已〉。後會難知何再日，若分銅虎越雲關〈豫有欲住西海使之志、故云〉。,藤原周光,0,0.74112468957901
【夏日山家即事】擯俗幽居伊洛濆，昨朝策騫一尋君。黛來林戶孤峯近，水漑溪田十字分。蘿途舊交唯結月，巖扉新構似彫雲。灌園生計宜追跡，甘從宦遊久屬文〈豫微官漸倦、志在肥遁、故云〉。,藤原周光,0,0.74112468957901
【冬日山家即事】喬林淺水一山家，造化風流絕世邪。待客華筵鋪薜荔，拂庭白箒任茅花。陶弘隱逕孤松靜，靖節幽居五柳斜。縱有浮名寧動意，不如茲地送生涯。,藤原周光,0,0.74112468957901
【山家春意】一從郊外竹扉開，管領風光有意哉。紅粉花飛埋曉夢，青旗酒熟引春盃。林霞遶舍舒還卷，山雀狎簷去又來。莫道幽棲生計乏，灌園自作送年媒。,藤原周光,0,0.74112468957901
【春日山家眺望】運晚鬢秋零落士，憖牽眺望立留聯。前山霞斷分樵徑，南陌花飛透野菸。生計先忘雲外曉，春愁遠送日西天。自吾蹇剥交遊倦，欲入林丘涉暮年。,藤原周光,0,0.74112468957901
【旅亭三首】官舍迎春暇日多，和風斯處幾來加。地從京雒如胡越，境與海蠻是齒牙。寒後羣山殘有雪，晴初遠樹半穿霞。葭灰云變韶光膩，若及花時豈顧家。,藤原周光,0,0.74112468957901
【（同二）】本自客中感最多，況乎潦倒悶襟加。林陰風暖聞鶯舌，山色雪晴望虎牙。文苑誰人嘲夜月，醉鄉何處酌春霞。觴吟隨分雖乘興，想像洛陽詩酒家。,藤原周光,0,0.74112468957901
【（同三）】單幕高褰晚望多，從朝箕踞興彌加。野雲銜日低斜腳，江葦鑽沙擢稚牙。櫪馬遥嘶邊塞草，籠禽忽放遠山霞。生涯零落無羈絆，遊蕩久忘榮利家。,藤原周光,0,0.74112468957901
【霸旅秋夜】悠揚逆旅任浮萍，客淚爲之夜夜零。征戍路經邊草白，驛門宿上古松青。扁舟蘆暗秋風泊，孤店柴疎曉月扃。萬里衣寒音信絕，此愁爭使故鄉聽。,藤原周光,0,0.7411247491836548
【初出西府、宿香椎宮之濱殿】海濱廣潟初占宿，松壖之傍自得依。湘水廟荒空暮竹，首陽洞古只春薇。瑞籬嵐底祈神去，舊土花前與雁歸。歸路迢迢東向後，從今定負夕陽輝。,藤原周光,0,0.74112468957901
【自濱殿移民家矣】策蹇行行及日斜，江村低溼柳菸遮。多情送我邊山月，不語留人曲岸花。堰水夜聲歸夢破，野田春望燒〈去聲〉菸賒。今逢農夫閑談話，每問土風情感加。,藤原周光,0,0.74112468957901
【於香椎官舍賦所見之事】晨興廻眼艶陽天，天色蒼茫與海聯。江樹重重看有路，雲清淼淼望無邊。蘋蘩日祭祠官肅，苞匭土宜邑老傳。斜轉井車通澗水，迥籠林戶引畲菸。樵舟夕棹穿谿出，漁火夜篝分浦然。歲歲客中淪落久，一生但恨類夢仙。,藤原周光,0,0.74112468957901
【乘船到新宮湊】征途天曙不逃形，海渚風流展翠屏。漁戶傍汀春柳暗，雲祠移岸古松青〈傳聞、住吉靈社移此地號新宮、故云〉。暫妨解纜千翻浪，渺告歸程一點星〈謂明星也〉。路遠自今唯算日，波郵宜問楫師聽。,藤原周光,0,0.74112468957901
【著阿惠島述志】蘆廬篾𥮘泛然去，旅泊何方不識湄。遥指汀松潮落夕，漸占浦樹日斜時。卸帆風急超波速，孤島雲幽著岸遲。欲記勝形詩思拙，但慙花月少餘資。,藤原周光,0,0.74112468957901
【宿葦屋泊】涉嶮乘危歸思怱，前程早晚達華風。雲帆忽落風狂後，水梗遠漂浪激中。江縣緣邊同昔見，家歸案內入宵夢。數回經過人知否，西海屡爲遊蕩躬〈度度往反此泊、事見于本章〉。,藤原周光,0,0.74112468957901
【宿周防田島湊】乘曉相催海上行，水窓終日只勞情。嵐頭訪宿雲無意，渡口問津浪有聲。朝倚柁樓魚路白，晚望岫幌雁行橫。洛中再會悠悠待，去夏祖筵拙序成〈去年禪下西鎮、發向之日、東山餞別之筵、豫爲唱首、偷約後會、故云〉。,藤原周光,0,0.74112468957901
【於室積泊即事】迢遰歸程太遠乎，誠知都鄙尚殊區。低雲來往纔爲友，渡海安危不信巫〈事見本詩〉。若校風波多嶮難，豈如世路甚崎嶇。沙村靜處謁漁叟，借問火田輸幾租。,藤原周光,0,0.74112468957901
【秋日遊世尊寺】何處雲泉尤得名，世尊古寺薜蘿庭。竹梢園廢緣猶在〈此地者梁園也、故云〉，柿葉窓寒江半零。茅戶有僧眉兩白，苔巖引客路旁青。高望雁塔千花影，閑禮鷲臺一乘經。林色變來隨日日，鬢華衰去欲星星。出塵將學空門法，只取夷蒲一俗形。,藤原周光,0,0.74112468957901
【詣石山寺有感】凌晨策蹇出城闉，古寺寂中情感新。靈粹元來知世地，攀𨂋自作愛山人。苔殘前日頭陀路〈往年參詣此寺有日餘、故云〉，水洗暮年口業塵。縱使一心歸願海，雲泉勝事欲書紳。,藤原周光,0,0.74112468957901
【暮秋法輪寺即事】西出都門任自由，從晨前駕好優遊。路經玉輦囂塵地，境入法輪古寺秋。山是九華雲往反，渡應一壽水廻流。泉飛葉落俗寰僻，上界勝形事事幽。,藤原周光,0,0.74112468957901
【秋日遊東光寺】安用俗寰寵辱爲，上方靜處許相隨。林泉勝絕應天縱，桑艾幽奇被世知。溪樹染秋經雨葉，岸松倒影掩池枝。山雲澗水定嘲我，文路徇名不識疲。,藤原周光,0,0.74112468957901
【秋日遊雲居寺】出洛一廻流水轅，尋來此地漸黃昏。帶嵐寒樹梢先透，送老古松朶不繁。秋寺四望非俗境，西方九品化仙門〈上人建一堂、□九品、故云〉。泉聲猿叫雖盈耳，不似啾啾人世喧。,藤原周光,0,0.74112468957901
【暮春遊法音寺】風菸何處再相尋，城北梵宮號法音。前日秋遊催月色〈往年之秋、此寺翫月、故有此興〉，今朝晴望引雲心。一條場寂聯寒野，三味堂留揷暮林〈江吏部詩、今宿北山三味堂、蓋謂此乎〉。上界勝形看不足，惜哉西日正沈沈。,藤原周光,0,0.74112468957901
【詣武藏寺】聞道仁祠素稱名，攀躋養志自忘形。幽溪松瘦枯鱗老，行道苔穿舊蘚青。罷夢嶺嵐來梵宇，候齋林鳥狎禪庭。已將香火結緣竟，遮莫浮生及暮齡。,藤原周光,0,0.7411247491836548
【遊清閑寺】梵宮幽趣僻人寰，半日放遊屬素閑。巖樹春風花落處，洞門暮雨鳥吟間。昇山消盡垢離跡，尋寺禮來冰雪顏。爲向嶺雲溪水報，興闌須待晚鐘還。,藤原周光,0,0.74112468957901
【暮秋遊長樂寺】晨辭華洛到蓮宮，低帽短靴許會同。巖戶松聲雖歷歲，山村樹色欲歸空。荒籬霜薄先衰草，衰鬢秋寒一半蓬。塵妄世緣皆謝遣，可歡今日出樊籠。,藤原周光,0,0.74112468957901
【九月盡遊圓融院】晨策蒲梢尋上方，崇朝乘興送金商。空林落盡瓦溝露，風葦摧殘沙岸長。蕭瑟秋光纔半日，華鐘夕響幾廻霜。惜哉景色終難繫，山水登臨令意傷。,藤原周光,0,0.7411247491836548
【冬日遊圓融寺】塵外飛鑣何處尋，圓融故院一沈吟。菊籬昔歷繁華事，楓岸今驚落葉音。洞裏門閑寒樹老，林間路窄舊苔深。歸程莫道及昏黑，山月送吾似有心。,藤原周光,0,0.74112468957901
【冬日雲林院即事】晨興出洛任驊蹄，落葉深中塵事睽。半日閑遊朝闕北，一生宿望暮山西。詩應口業情猶動，酒是聲聞醉欲迷。雲意若知吾素意，空門可許卜幽棲〈山林之志與年漸深、故云〉。,藤原周光,0,0.74112468957901
【春日遊勝應彌陀院】雲泉何處太幽耶，玉輦似東勝賞遮。露地寂寥空罷月，風光誘引遠尋花。四禪林靜囂塵絕，九背山晴落日斜。棘路佳遊希有事，適從後塵忘歸家。,藤原周光,0,0.74112468957901
【遊山寺】華賓誘引到楢溪，相伴垂鞭信馬蹄。只慙花前忘老至，任他榮路與春睽。朝尋梵宇唯雲外，夕顧歸程欲日西。微宦久疲餘喘少，如今偏欲卜幽棲。,藤原周光,0,0.74112468957901
【山寺即事】辟命云臻感不窮，帝城巽角梵宮中。雲泉前日契先結〈往年獻賞此地勝形之詩、故有此句〉，香火今朝緣自同。煩慮皆空秋水月，俗塵千里暮山風。翹材館下仰恩久，爲愍無成白首翁。,藤原周光,0,0.74112468957901
【（同）】風菸誘引興相從，此寺尋來到晚鐘。斗水池閑秋鶴影，石苔路穿老僧蹤。松杉雨冷寧期霽，蘆葦雪飛不待冬。露地若微師友伴，香緣那得禮尊容。,藤原周光,0,0.74112468957901
【遊關西山寺】斗藪尋臻練若闌，綠蘿深裏禮尊顏。寒杉振葉驚風地，老檜透梢落日山。妄轡斷來林靜處，真筌訪盡水澄間。傷禽適出啾啾境，從此樊籠忘再還。,藤原周光,0,0.74112468957901
【山寺即事】上界幽奇素所聞，一鞭款段被牽羣。俗塵路絕應千里，風葉秋歸減九分。殘喘老頭皆白雪，暮年宿望只西雲。已將香火結緣竟，遮莫微陽率爾曛。,藤原周光,0,0.74112468957901
【古寺晚望】蕭蕭晚寺謝囂氛，尋到眺望被引羣。境少風塵煩慮盡，門當郊野遠情分。蒹葭洲水含斜日，四五朶峯插片雲。夕梵聲聲鐘處處，猶忘歸路立黃曛。,藤原周光,0,0.7411247491836548
【暮春遊城北精舍】晨廻流水到何處，城北優遊感幾加。先禮佛臺應望月，更尋僧社被籠霞。殘苔黏履石梁滑，臥柳垂綸水岸斜。昔是柳庭全盛地，今爲蘭若寂寥家。老思餘算雲西日，眠論浮榮風底花。花下適逢恩喚引，卻奇塵外尚非賒。,藤原周光,0,0.74112468957901
【（同）】何處韶光促興耶，紅塵境外感相遮。石梁一道渡春水，斗藪幾程穿晚霞。曲洛上東尋佛閣，重城最北入仙家。老催空觀水中月，眠論浮榮風底花。西土運心期淨剎，前途窮步嶮褒斜。林堂宴罷將歸去，唯望虞淵落日遐。,藤原周光,0,0.74112468957901
【城北精舍言志】策蹇尋來一寺門，勝形景色筆端存。春歸強惜風光盡，地靜曾無人事繁。松檟逕深迷暗雨〈于時微雨〉，亭臺構舊鎖黃昏。浮榮外物何相覓，素意中林欲避喧。墻柳每朝雖結影，洞花今日悉歸根。老將香火結緣了，定是生生見世尊。,藤原周光,0,0.74112468957901
【九月盡日、城北精舍即事】晨廻流水到巖扉，終日悵望忘俗機。唯向金仙斯處禮，不知白帝幾方歸。心棲上界秋雲色，眼迷西崦夕日輝。潘省今宵餘興盡，登山臨水思依依。,藤原周光,0,0.74112468957901
【東山道場即事】風景拘牽辭帝都，松門寂處望蕭疎。山迷薄霧難尋跡，徑入翠微似步虛。落砌夕陽林影遠，度窓曉籟竹聲餘。豈圖窮烏蒙微命，適出樊籠到佛居。,藤原周光,0,0.7411247491836548
【初秋過智律師洞房述懷】但喜法蘭一待豫，廻轅所以到禪居。北窓臥月忘人事，南嶽傳風閱佛書。滿鏡雙毛霜色冷，拂簾斜竹雨聲餘。從師自學空門法，不奈俗聞駮毀譽〈往日從師受八齋戒、故云〉。,藤原周光,0,0.74112468957901
【夏日禪房言志】老訪松房遇亞仙，閑談斯處感蕭然。華侵衰鬢雖殘雪，香自禪心未舉菸。外戶風來蛛網破，前林雨去蔦蘿懸。虛心爲友數莖竹，宿望無他千葉蓮。暗妨空觀詩後思，還慙禁戒醉中眠。定知世世作觀故，久次菸霞得結緣〈有注〉。,藤原周光,0,0.74112468957901
【（同）】閑適由來最所甘，松房寂處接玄談。莫奇南阮貧居北，其奈北宗禪在南〈禪房敝居南北卜隣、故云〉。世路嶮夷心底識，生涯倚伏睡中諳。淨名病後喩知十，榮啓老來樂有三。性懶時時尋法苑，暇多日日到僧庵。午茶散悶功猶少，宿釀破愁醉半酣。素意久棲幽谷月，白頭將入舊山嵐。我斯倦道一居士，宦學無成偸可慙。,藤原周光,0,0.74112468957901
【冬日參詣安樂寺聖廟】杖藜尋到梵宮壖，此地奇聲奕代傳。孤岸菊殘秋送九，仙壇松老歲期千。風菸卜勝久知世，靈粹返真長配天。爲仰冥冥雲雨祝，偸希神鑑早垂憐。,藤原周光,0,0.74112468957901
【賦庭前松竹】松竹兩般心所甘，庭前招友許交談。數年抽節書窓北，千歲契齡賓閣南。移得根辭湘浦浪，擡來蓋捐泰山嵐。疎籬曉露白如玉，斜岸暮菸青自藍。琴曲入風絃調七，酒盃酌葉算過三。有時今日接佳會，老少忘年醉漸酣。,藤原実範,0,0.7411247491836548
【酌羽觴】離庭酌酒羽觴縈，三日佳期遊宴并。暫扣行鑣臨岸勸，乍移祖席傍流傾。飲來唯有送君淚，醉後豈無憐我情。春景暮時分手看，山郵水驛幾千程。,藤原実範,0,0.74112468957901
【冬日即事】詩癖內催言外形，憖來水石勝遊庭。棘心多歎摧方赤，竹簡無功倦殺青。老去漸梳頭上雪，性怱纔見管中星。傍交獨作原顏客，可怪暮年接壯齡。,藤原実範,0,0.74112468957901
【遍照寺翫月】對月適逢三五晴，蕭然古寺感方生。最明素擇今宵色，遍照彌知此地名。松磴荊扉秋雪宿，寒原荒墅白沙平。漏更曉到將歸處，悵望山西影已傾。,藤原実範,0,0.74112468957901
【冬日會小野山莊訪土俗】忽出洛陽感更催，山家土俗訪相來。墻樊後苑唯紅樹，席展前庭是綠苔。膾課水郎嘗一箸，酒微村老勸三盃。今尋幽境城東北，莫笑鄙纔接鳳纔。,藤原実範,0,0.74112468957901
【暮秋白川院即事】今朝出俗一相尋，此地佳名傳古今。關路風寒望旅客，鄉村菸聳聽疎碪。紅林碧水殘秋色，牧笛樵歌薄暮音。適遇公卿徵辟日，有時遊蕩漏更深。,藤原実範,0,0.74112468957901
【初冬遍照寺即事】冬天乘興來蕭寺，景氣消然眼易迷。薄暮鐘聲聞露底，殘更月色見雲西。孤叢逼砌寒花悴，列岫對窓落日低。此地風流尤勝絕，言詩酌酒幾提携。,藤原実範,0,0.74112468957901
【秋日遊法住寺上方】自卜勝形出俗塵，終朝眺望接鸞賓。林園地勢經年舊，泉石風流逐日新。林外鳥歸雲暗處，洞中葉脫雨寒辰。道場引步情猶苦，便識此時興味濃。,藤原実範,0,0.7411247491836548
【春日遊東光寺】官冷齡衰過五旬，獨觀身色淚霑巾。誰知僧律歸真境，未脫儒衣染俗塵。適遇蘭朋芳契日，愁尋蕭寺遠村春。山花林鳥莫嘲我，宿慮于今在隱倫。,藤原実範,0,0.74112468957901
【暮秋遊長樂寺】秋風暮處斷愁腸，獲落仁祠一悵望。久對藥欄黏病席，暫辭花輦入禪房。莓苔石滑路猶邃，松柏山寒枝不長。斯地勝形難說盡，況乎詞花已荒涼。,藤原実範,0,0.74112468957901
【秋日遊雲林院】被牽塵累意如迷，暫入梵宮人事睽。露膽時臻忘毀譽，風情秋暮屬高低。就林先驗仁祠號，翫菊還思公宴題。應使霜因深此地，幾催來駕促歸蹄。,藤原実範,0,0.74112468957901
【雲林院西洞惜殘春】洞裏寺深僻俗流，輕軒高蓋許優遊。偶當難遇三餘景，唯惜纔殘二日秋。遮莫天時雖代謝，何因人事暫拘留。林巒籬落皆蕭索，瞻望未闌月未浮。,藤原実範,0,0.74112468957901
【惜殘春】三月春闌一悵然，惜來禁掖幾留聯。誰廻籌策將過處，須課詩酒未盡前。若任素懷分曆日，定停他節合芳年。縱加膠漆花難駐，隆設罻羅鳥豈懸。野草綠深郊外地，城霞紅淡洞中天。爲望藝閣風光導，莫忘當初暫得仙。,藤原実範,0,0.74112468957901
【依花只愛山】月難暫捨滿林色，心未嘗忘薰嶺匂。洞口告離須待夏，淡門專寵被催春。,藤原実範,0,0.74112468957901
【三月盡】花鳥縱雖期向後，流年豈返老來身。,藤原実範,0,0.7411247491836548
【花樹遶池岸】白玉杯中斟綠醑，紅羅帳底展青茵。,藤原実範,0,0.74112468957901
【地依松柏貴】楚岸緣邊誰限價，泰山境界不言名。,藤原実範,0,0.74112468957901
【遊雲林西洞】路經華洛重城北，境入雲林古院西。,藤原実範,0,0.74112468957901
【世尊寺】伴來棘路繁華客，既往檀那累葉孫。,藤原実範,0,0.7411247491836548
【常有花果】縱事仙人誰拾地，全教獨覺不觀空。,藤原成家,0,0.7411247491836548
【月光滿江湖】吳郡應迷松白色，巴陵不信草青名。,藤原成季,0,0.74112468957901
【松月夜涼生】夜涼生處一相尋，松月蒼蒼漏正深。菸葉變霜無暑氣，風枝帶雪有秋音。燕珠應恥林明裏，蘄簟漸疎蓋潔陰。祝著殿庭君子樹，擬期千歲慣貞心。,藤原季綱,0,0.74112468957901
【蝉鳴宮樹深】嘒嘒鳴蝉滿耳怱，樹深得聞鳳凰宮。庭槐陰合吟晨露，城柳梢高嘶晚風。枝鎖響流仙洞外，葉繁聲出禁林中。侍臣夙夜珥冠冕，與汝無離幾在公。,藤原季綱,0,0.74112468957901
【泉石夏中寒】泉清石滑謝塵埃，自怪夏中寒氣來。炎日汗乾携曝布，朔雲膚冷觸蒼苔。峙嘲燕國招涼玉，汲咲袁家避暑盃。一向莫言煩熱盡，秋風偸逐地形催。,藤原季綱,0,0.74112468957901
【滋綠草心長】草心經雨雨蒙籠，滋綠已長滿望中。塞北馬嘶蹄豈見，湖南人征路難通。迎秋縱辨花妝縟，當夏唯看葉色同。岸荻洲蘆隨浪動，宛如黎庶靡仁風.,藤原季綱,0,0.74112468957901
【扇裏有秋風】秋風曆外報何方，扇裏颯然斷感腸。翻手先驚迎素節，遮顏更訝□金商。宋生有賦裁將詠，漢武舊辭動處彰。非啻鶴翎全謝熱，由來鸞殿带清涼。,藤原季綱,0,0.74112468957901
【月下言志】銀漢雲收月照臨，斯時涼氣颯然侵。池中棹舶歌方發，屋上讀書思更深。濃淡應看花綻苑，去留易辨葉零林。清霜彌淬開奩劍，白雪自調在座琴。朔管秋聲遥遣思，南樓曉望幾傷心。閑褰簾箔有餘興，何必剡溪足遠尋。,藤原季綱,0,0.74112468957901
【暮秋城南別業即事】別業蕭然境隔喧，脂車鞭馬入林園。逼簷松蓋含菸老，當砌竹叢帶露繁。倶詠詩篇新染筆，頻催酒酌漸傾樽。負樵山客朝過路，挈榼田翁暮扣門。夕吹漫驅紅樹頂，晚波猶疊白沙痕。苔庭月冷□□□〈以下闕〉。,藤原季綱,0,0.74112468957901
【行幸平等院】佛院闢臺契萬年，宇治川畔曲巖前。倒傾山影浮寒水，漫落林妝透暮菸。淨界金繩分道潔，梵宮碧甃傍簾聯。皇輿一幸將還處，鳳管鵾絃拂遠天。,藤原季綱,0,0.7411247491836548
【春日遊東光寺】厭塵我友只同心，倶入城東蘿洞深。松檟菸中鐘屡叩，莓苔露上盞閑斟。破碑歷歲滅無字，古鐸動風微有音。香剎境幽遊復好，此時更忘世緣侵。,藤原季綱,0,0.74112468957901
【春日遊天竺寺】寺名天竺枕山崖，尋到自然促感懷。草創誰人經歲舊，松房爲我有時排〈于時有勝上人、見豫來遊、掛房迎謁、故云〉。花隨風力鋪砂砌，苔赴雨痕染石階。臨晚欲歸望洞裏，紅霞片片鳥喈喈。,藤原季綱,0,0.74112468957901
【秋日遊天竺寺】峻山峙下曲何垂，天竺寺深地勢奇。巖腹苔寒高閣壞，谿心水咽古橋危。衰桐散砌紅千片，新菊綻庭雪一枝。道北叢祠松柏老，民祈雨旱號靈祇.,藤原季綱,0,0.74112468957901
【秋日遊藥王寺】寺稱藥王枕江干，於洛聞名今將看。鐘磬幽聲穿晚樹，樓臺傾影倒秋灘。向宵佛火微方燿，積歲法衣破尚殘〈此寺有古福田衣、見其銘字可謂異物、故云〉。獨詠寂公先日句，未催歸騎立盤桓〈昔寂心上人在俗之時、遠來山寺忽成詩序、故云〉。,藤原季綱,0,0.7411247491836548
【春日遊長樂寺】長樂寺中酌酒缸，城東茲地勢無雙。鳥傳梵語狎僧座，花學嚴妝飄佛窓。蘿洞月昏經久誦，松門風曉磬閑摐。六時火影曜瓊戶，多歲溜蹤穿石矼。巖腹梯危携竹杖，谿心房暗拋蘭紅。萬般不染獨觀念，唯有詩魔未得降。,藤原季綱,0,0.74112468957901
【秋日長樂寺即事】晨來古寺寄松楹，寵辱此時不敢驚。殘雨山晴斜日映，勁秋木落遠嵐輕。路迷鷲嶺通靈崛，眼渡鴨河望帝城。心在空門齡已老，須辭俗境脫簪纓。,藤原季綱,0,0.74112468957901
【三月盡日惜春】四時代謝不依違，只惜殘春盡正輝。苦痛池風和氣變，那堪林露暖光晞。試施謬漆黏花落，須置關城妨鳥歸。暫伴聲花鸞殿客，摧心追憶侍仙闈。,藤原季綱,0,0.74112468957901
【秋日偶吟】終朝寂寞立盤桓，不耐蕭辰短晷闌。苒苒年光將水報，沈沈陽景映峯殘。稀疎幾老陶門柳，約略□□楚澤蘭。枳棘園荒秋色變，潺湲石淺晚聲寒。梧楸梢摵金飆起，菡萏葉莖玉露團。首適珥蝉心適足，眸難射鵠淚難乾。菫籬花萎日暉昃，松樹蓋傾風響搏。山展畫屏雲後素，林摸錦障雨添丹。繫書旅雁望孤點，織草暗蟲思萬端。三十二齡雖未及，被催餘興把盃看。,藤原季綱,0,0.74112468957901
【秋夜閑談】詩酒何催興，話談思自兼。凝霜初襲苑，殘溜靜喧簷。隣笛秋聲遠，村碪曉響添。孤叢薰入戶，一葉落飄簾。戰岸松風冷，插峯桂月纖。挑燈先舉牗，忘扇漸收奩。旅雁夢難結，寒蟲淚易霑。老莊三兩卷，性懶素閑瞻。,藤原季綱,0,0.74112468957901
【初秋偶吟】金商戒節幾蕭索，懰慄應憐短晷闌。亭午月晴松葉變，籬西日昃菫花殘。窓中酌酒三溠白，山外望菸九轉丹。風冷掛衣千畝竹，露芳紉佩一青蘭。齊紈扇嬾秋初悴，楚練碪鳴衣漸寒。閑翫□篇還作道，此時興味勝潘安。,藤原季綱,0,0.74112468957901
【初冬舟中述懷】河中緣底思難禁，一兩友朋得話談。維筌虛舟荒屋下，乙鞭征馬古村南。荻花期雪埋斜岸，楓葉翻風泛曲潭。詩韻綴詩唯勒八，酒盃催醉漸過三。蘆人燈影燒寒浪，華女歌聲唱晚嵐〈于時遊女羣來唱歌曲、故有此興〉。藏嶺日輝紅似火，滿涯水色綠於藍。牽牛野竪歸柴戶，追鳥田翁睡草庵。從□五湖應促興，陶朱舊意自然諳。,藤原季綱,0,0.74112468957901
【爐邊言志】歲華荏苒欲窮陰，言志爐邊共詠吟。終夜玄談賓也主，一生素意酒將琴。題詩還恥雕龍跡，對燭易驚舐犢心。棘路英纔文苑士，締交只喜作知音。,藤原季綱,0,0.7411247491836548
【夜月照泉石】蓋嶺絃聲調白雪，峴亭碑字畫秋霜。,藤原季綱,0,0.74112468957901
【冬日遊長樂寺】暫乘東朝餘暇日，遥攀古寺片雲端。隨嵐林葉繞簷灑，學雨巖松當砌寒。石壁路深援薜荔，玉堂樞閉炷栴檀。淨宮興罷欲歸處，薄暮鐘鳴山漏閑。,藤原実兼,0,0.74112468957901
【賦牡丹花】造物迎時尤足賞，牡丹栽得立沙場。衛公舊宅遠無至，白氏古篇讀有香。千朶露薰幽砌下，一條霞聳廢籬傍。若非道士投龍腦，定是美人忘麝囊。唯惜飄颻風底色，不堪二十日間妝。饒匂未去褰簾客，耽艷遲歸擁箒郎。蘭盡微忠花裏傑，菊嫌尊號草中王。窓間曉訝吳綾彩，庭上夜疑齊燎光。庾嶺春梅還謝粉，洞庭秋葉更慙黃。豈如入夏斯叢綻，折翫終朝獨斷腸。,藤原通憲,0,0.74112468957901
【賦瞿麥】瞿麥數叢色不同，移栽此處感情通。織非人力掛籬錦，染是天爲盈砌紅。千片赤珠應琢露，一條文繡被栽風。更無殘粉夜嵐底，纔有啼妝暮雨中。唯喜夏來花早綻，兼愁秋後艶還空。汝稱撫子齒猶少，定恥白頭公作翁〈草中有白頭翁、故云〉。,藤原通憲,0,0.74112468957901
【池上有臺、臺上有人讀書、小徑有松、松下有鶴、道士船中載鵝至、其傍有小橋、又池上白蓮開敷、水邊有紫藤翠柳、又前庭立小牀矣】池上高臺臺上客，涼風展簟似秋天。蓮塘船艤載鵝至，松徑人稀與鶴眠。夜夜並牀臨岸月，時時枕帙臥波菸。紫藤掩水柳藏砌，道士空遊獨木邊。,藤原通憲,0,0.74112468957901
【書懷題紙障】寸祿斗儲求豈得，生涯本自任浮沈。顧身遂識榮枯分，在世猶慵遊宦心。晉桂當初難出手，吳桐何日遇知音。一篇狂句一壺酒，箇裏時時足醉吟。,藤原通憲,0,0.74112468957901
【秋夜即事】營營朝市心何懶，偏以千金欲買閑。近友交談唯似水，逃名放散不如山。茫茫世累萬緣裏，落落生涯一夢間。追憶陳遵留客術，井中投轄暫忘還，,藤原通憲,0,0.7411246299743652
【又】涼風八月月明夜，逢友等閑開口談。樵父歌幽秋嶺上，牧童笛冷曉村南。酒斟玉盞纔羞一，詩復白圭欲及三。陋巷容身人識否，浮榮本自我無貪。,藤原通憲,0,0.74112468957901
【閑中獨吟】閑人不識流年急，按曆如今爽氣驚。露竹菸深秋岸色，風蝉韻冷暮林聲。怨遺獨恥空千歲，夢知猶悲是一生。本自此身無定休，浮雲緣底慕浮名。,藤原通憲,0,0.74112468957901
【感牛女】牛女佳期感不疆，相思入夜動心腸。榆風先導歡雖切，艾漏漸闌恨正長。歸路露深添落淚，別方雲暗隔行裝。使司曆識二星意，歲歲閏餘在素商。,藤原通憲,0,0.74112468957901
【熊野路次瀧尻宿即事】幽奇靈崛號熊野，一趁永無塵垢襟。月下嵐前摸拜思，當來現世利生心。石門松老攀菸過，巖戶泉寒叩凍斟。本地便知西土主，每憑引攝淚難禁。,藤原通憲,0,0.7411247491836548
【勝應彌陀院即事】風光引步至蕭寺，寺僻地幽隔俗塵。松鎖巖扉菸擺月，花埋石碓水春春。櫻桃林下興深客，名利場間心嬾人。鵬鷃伴羣何所喜，會遊佳趣欲書紳。,藤原通憲,0,0.74112468957901
【山寺即事】華洛城東幽寂地，徘徊此處足移時。草堂夜永孤燈盡，松澗雲收寒月遲。觀念窓中牽友到，定心石上與僧期。寄言廬岫道林輩，莫咲一篇招隱詩。,藤原通憲,0,0.74112468957901
【東山即事】一辭帝洛到深洞，中有蕭條古寺閑。寒葉飽霜遥嶺外，秋花泣露廢籬間。家傳金日雲蓬籍，路入翠嵐斗藪山。物色幽奇傷客意，躊躇此處暫忘還。,藤原通憲,0,0.74112468957901
【春日遊天臺山】一辭京洛登臺嶽，境僻路深隔俗塵。嶺檜風高多學雨，巖花雪閉未知春。琴詩酒興暫抛處，空假中觀閑念辰。紙閣燈前何所聽，老僧振錫似應真。,藤原通憲,0,0.74112468957901
【遊河陽賦漁父】菸波深裏有漁父，高唱棹歌足斷腸。唯憶一竿投曉浪，不知兩鬢變秋霜。餘年生計菰蒲利，後日孫謀風水鄉。呂太公賢誰得識，釣人何必渭濱陽。,藤原通憲,0,0.74112468957901
【秋日即事】秋日悠揚何事好，蕭條物色感相侵。皋端蘭綻多推紫，籬畔菊香幾吐金。流世光陰燈下暮，生涯榮樂醉中深。空疲鑽仰聚螢業，未識是非夢蝶心。幽響纔傳荒巷笛，愁腸欲斷破村碪。洞門人定猿哀嶺，野寺僧歸鹿在林。嘒嘒暗蝉摐磬韻，嗈嗈秋雁繫書音。埋來古劍難衝斗，焦盡孤桐豈望琴。曉峽飛泉當戶落，寒山素月鑿窓臨。等閑狂句人知否，剩燭賦之未足吟。,藤原通憲,0,0.74112468957901
【遊長州臨海館】鹽商漁稅往還士，試乞家書暫足携。鄉淚數行湖月下，客遊千里楚雲西。洞中雨霽暮山近，海角浪平秋漢低。遥憶洛陽詩酒友，獨吟獨酌待村雞。,藤原通憲,0,0.74112468957901
【夏日遊仙遊寺】碧雲色裏雙峯寺，攀上更無塵垢襟。籠月菸蘿懸古澗，飽霜秋菓落陽林。十如是教問僧識，七不堪心於我深。世網斯時暫斷盡，水聲山黛任登臨。,藤原通憲,0,0.74112468957901
【古寺即事】塵勞緣底使吾忘，秋寺人稀隔俗談。身是浮雲棲物外，佛猶滿月致和南。藍溪水急空迷雨，松嶺年深不記嵐。但喜逢僧聞妙法，可知此教似優曇。,藤原通憲,0,0.74112468957901
【奉試賦得班萬玉】陶虞繼體政方寬，萬玉班來民各安。執得不趨皆守禮，捧持致敬悉騰歡。聯城待價應磨質，州國爭功欲受貫。令德比光常作用，齊珍藏色遂無殘。冬冰生溼望猶潔，夜月臨流影或團。河伯圖明浮五采，山□文朗賜羣官。廻周施映辨冠徹，清越有聲環珮寒。幸遇我君山學代，龍門何上屡盤桓。,藤原尹経,0,0.74112468957901
【紅霞籠遠樹】一自紅霞出碧霄，更籠遠樹望逍遥。斜橫村柳光猶鎖，遍蔽溪花色未消。林表難分韜得曉，山巔何在掩來朝。含毫雖恥風情少，可惜暮□隔此宵。,源経信,0,0.7411246299743652
【泉石夏中寒】清泉白石思悠哉，已識夏中寒引來。消汗微波眼綠檻，開襟危磴步蒼苔。幽巖夕忘秋風扇，冷水夜浮明月盃。此處此時多逸客，偏教詩癖自相催。,源経信,0,0.74112468957901
【滋綠草心長】何因夏日望無窮，遍挺草心滋綠同。楚客佩蘭經雨後，陶公籬菊待秋中。千莖影動蓮池浪，一道聲稠荻浦風。野外此時乘興去，思花試欲就叢叢。,源経信,0,0.74112468957901
【松月夜涼生】月照青松夜漸深，自生涼氣望沈沈。五更雪冷鎖菸色，百尺霜寒學雨音。穿蓋清光宜展簟，透枝素影好開襟。今逢靈樹迎晴夕，永契仙庭遊宴心。,源経信,0,0.74112468957901
【蝉鳴宮樹深】一從迎夏樹蒙籠，自聽鳴蝉侍帝宮。漏花聲傳金殿日，繞樹韻入玉樓風。仙郎堅耳攅枝底，妓女亂歌茂葉中。莫道居高空飲露，遂加鬢上望相通。,源経信,0,0.74112468957901
【泉石夏中寒】石棱泉脈□庭隈，看取夏中寒氣來。消熱浪摧千點雨，先秋露冷一拳苔。欹嘲燕室招涼玉，挹咲袁家避暑杯。已忘炎蒸三伏候，還疑步曆冴陰催。,源経信,0,0.74112468957901
【扇裏有秋風】林鐘六月收炎光，扇有秋風足斷腸。携處凄凄忘赤日，翻時颯颯訝金商。若非吳郡鱸魚膾，定是洞庭木葉妝。更對鶴翎含爽籟，燕珠豈憶獨招涼。,源経信,0,0.74112468957901
【避暑】移座林間欲夕陽，夏天景氣似秋光。張公簟冷風空拂，班氏扇團月自涼。送老交遊詩兩韻，忘憂鄉邑酒三觴。不唯此地消炎日，學雨松聲足斷腸。,源経信,0,0.74112468957901
【九日即事】重九相來叶勝遊，方知今宴有嘉猷。絡絲蟲怨疎籬下，織錦林翻煖閤頭。菊爲含榮初帶露，臣依送老不堪秋。詩篇遇境各言志，盃酌逐時暫忘憂。泉石幽奇看未厭，光陰倏忽惜難留。歡筵日暮人無歡，山月漸昇照庾樓。,源経信,0,0.74112468957901
【秋夜即事】寂寂門庭秋感切，不堪入夜對寒缸。孀閨怨苦琴三曲，螢幌携深筆一雙。興類潘郎陪晉省，心同張翰憶吳江。多年倦道無成士，漸近暮齡抛學窓。,源経信,0,0.7411247491836548
【（同）】暮秋九月半闌夜，夜漏遲遲四座閑。湯藥相携風疾除，詩筵憖展月花間。心中虛白冷如水，世路崔嵬嶮自山。初學文纔堪悅目，詞場老後去加還。,源経信,0,0.74112468957901
【暮秋即事】四序廻環始又終，自迎季白感方通。微陽慘憺雖傷思，五夜清涼難結夢。更對蕭辰隨日盡，還憐物色逐時空。暗蛬寒響猶傍壁，金菊新妝漸繞叢。月照仙欄空踏雪，嵐吹一葉不殘紅。簷前離居塵梁燕，雲外親賓是塞鴻。楚澤閑行携曉露，吳江晴望只秋風。每逢爽籟何攸驗，宜矣宋玉幽緖忽。,源経信,0,0.74112468957901
【爐邊言志】一從疎慵會幽徒，終日交談向暖爐。偏難微躬疲拙宦，只將老淚灑窮途。榮先生樂携琴轸，阮校尉憂忘酒鑪。二子爲人雖未識，後間閑放欲相模。,源経信,0,0.74112468957901
【秋月詩】素月團團照彼蒼，華堂開宴漏方長。倩論今夜清明影，猶勝仲秋三五光。寂矣應望眸外雪，攬之不滿手中霜。爲憐此處多情客，心懶齡傾有若亡。,源経信,0,0.74112468957901
【西院亭子言志】言說心閑地自偏，況乎此處暫留聯。茅簷纔透桐陰月，茶竈幽揚竹外菸。雖喜嘉招來勝境，還嗟憖仕送窮年。雨初晴倚欄干見，見取農夫各就田。,源経信,0,0.74112468957901
【暮秋城南别業即事】宛枕水痕與石棱，有時此處謁良朋。尤愁安睡慵難了，還恥憖遺恨未能。秋霧橫峯消雁陣，夕陽落瀨曝漁罾。欲歸衝黑何臨望，楓柳岸邊釣艇燈。,源経信,0,0.74112468957901
【春日桂别業眺望】地卜勝形向碧湍，一朝趁到叶幽閑。石堦苔滑灑春水，柴戶門深入暮山。欹枕空望郊野路，言詩暫忘毀譽間。淹留此處多情感，漸及黃昏未及還。,源経信,0,0.74112468957901
【秋日田家眺望】晚趁田家欲去不，勾牽臨眺暫淹留。路過郊外殘花悴，宅枕汀心臥柳秋。雪鎖茅簷山雨灑，嵐披松戶野菸幽。洲蘆波上月明夜，只伴漁翁棹釣舟。,源経信,0,0.7411246299743652
【行幸平等院】城南別業富風流，翻號與門最有由。嚴飾仙壇宜禮敬，忽廻鳳扆暫淹留。林穿紅葉漁家透，嶺入青天鳥路幽。非只參差樓閣好，山容水態望悠悠。,源経信,0,0.74112468957901
【賀大極殿新成】華堂復舊脩明堂，料識是依帝德昌。左墄右平朱檻下，鳳巢燕賀畫梁傍。漫揮越斧成風響，高鏤隋珠映日光。饒見鸞與臨低宴，還期聖曆與天長。,源経信,0,0.74112468957901
【初冬遍照寺即事】一自送秋思悄然，相尋蕭寺暫留聯。馬辭華洛嘶紅葉，人入松門步綠錢。初喜幽閑隨素意，漸知運命在苓天。瞿曇弟子今爲噵，唯有月花訪夜禪。,源経信,0,0.74112468957901
【遊長樂寺】緣底暮春臨眺賒，閑遊出寺日將斜。竹梭纔灑溪心水〈山家之習也、穿竹節引水脈、謂之懸梭、蓋新竹梭在斯處、故也〉，松偃被韜嶺面花。逸客攀巖初隔履，禪僧養竈忽煎茶。顧望華洛求名處，不過翁翁一片霞。,源経信,0,0.74112468957901
【（同）】一尋蕭寺倦嵯峨，遂就淨筵意如何。松長瓦溝張小蓋，泉衝石竇涌餘波。梢紅老樹春旬少，眉白高僧夏臈多。莫怪衰翁花下會，將逢禪侶學頭陀。,源経信,0,0.74112468957901
【（同）】春尋幽寺上山巔，滿眼奇巖與噴泉。白日霧深霑玉甃，黃昏人到禮金仙。翅閑老鶴鬢霜毳，被破禪僧半露肩。花下雖須期後會，暮嶺難定契何年。,源経信,0,0.74112468957901
【秋日長樂寺即事】揷峯跨澗一蕭寺，秋景攀登瞻望遥。山雨初飛欹螮蝀，溪雷乍起裂芭蕉。石龕松老蓋空墄，苔壁書殘字半消。暫入禪窓塵慮斷，還欣閑伴偶相招。,源経信,0,0.74112468957901
【春日遊雲林院】忽辭城洛謝囂氛，朝到寺門及下曛。入洞先蹤唯暮鳥，占溪同宿是寒雲。山椒鐘動三聲急，嶺樹花飛四面薰。終日忘還他思斷，低頭今仰釋迦文。,源経信,0,0.7411247491836548
【秋景屬閑人】陶君籬舊寒花悴，商老山深曉月幽。,源経信,0,0.74112468957901
【賦薔薇】薔薇一種當階綻，不只色濃香也薰。紅萼風輕搖錦傘，翠條露重嫋羅裙。倩看新艶嬌宮月，猶勝陳根託澗雲〈白氏有薔薇澗詩〉。石竹金錢雖信美，嘗論優劣更非羣。,源時綱,0,0.74112468957901
【歲暮即事】日居暗轉月諸過，涼燠送迎歲已闌。步曆先知遷次速，窮冬纔有閏餘殘。蕪詞零落抽毫愧，衰鬢蹉跎照鏡看。溫酎十分朝酌竹，燈華一點曉排蘭。春風偸至雖施暖，臘雪猶深半席寒。好去凋年何強惜，東園花下待遊槃。,源時綱,0,0.74112468957901
【長樂寺花下即事】策馬行行遥出洛，道場幽處久徘徊。山中境靜逢霜鶴，林下徑深蹋石苔。他日或依尋寺到，今春多爲見花來。莫言我等等閑禮，向佛芳緣豈捨哉。,源時綱,0,0.7411247491836548
【九日遊城南別業】城南地勢甚幽邃，九日尋來感緖并。籬菊散金秋露裏，山萸懸玉曉霜程。對峯窓促登高思，湛泗樽催倒載情。今日野遊宜落帽，去年禁掖共飛纓。重圍猶有宦□恨，別野更無寵辱驚。倩憶兩般歡會趣，不好遊蕩送吾生。,源時綱,0,0.74112468957901
【安樂寺聖廟望勝形】轄脂何處趁風流，古廟勝形足以遊。山疊畫圖春雨巧，林調琴筑晚嵐幽。羈愁罇下醉空忘，詩癖花前老未休。洞裏菸霞從可樂，一生何必在皇州。,源時綱,0,0.7411247491836548
【梅花琴上飛】南薰風與南枝色，計會一時不辨香。,源時綱,0,0.74112468957901
【鳥聲遠似琴】便混商風添雅韻，遥辭朔土入琴聲。,源時綱,0,0.74112468957901
【山中夜月明】銀漢無雲蘿洞曉，爐峯有雪草堂秋。,源時綱,0,0.74112468957901
【慈雲妙大雲】巫女昔夢慙妄想，仙人秋駕隔圓乘。,源時綱,0,0.74112468957901
【對窓前竹】前頭有竹興相從，愛翫使人興不慵。洗得先思任士覺，移來更繼樂天蹤。綠蘿數尺當窓迸，碧玉千莖遶砌封。細葉學風秋響冷，纖枝透月曉光濃。截吹花屋漸聞鳳，携往葛陂高見龍。節咲陶籬霜後菊，貞同秦嶺雨中松。七賢合契閑消日，三酒酌名醉忘冬。今對此君談咲處，洞天雲暮報寒鐘。,惟宗孝言,0,0.7411246299743652
【賦庭前松竹】何事斯時興味貪，有松有竹伴言談。淇園風跡傳窓北，秦嶺雨聲瀉戶南。養得教竿垂夜露，栽來百尺带晴嵐。疎籬貞節尚含綠，斜岸靈標如染藍。稱友鳳棲雖契久，爲君爵品欲誇三。沈吟春莫少花鳥，唯酌前罇醉漸酣。,惟宗孝言,0,0.74112468957901
【翫螢】丹螢萬點在蘆洲，再三相憐感未休。夜浪響前消更見，暗風聲後亂猶幽。照書方朗孤窓底，混露豈霑三逕頭。變化有時生腐草，浮沈不定度清流。閑庭燈舉無消雨，合浦珠還似感秋。亂過孤叢來水閣，飛交一葉類漁舟。望光屡誤戴星節，翫景方疑秉燭遊。多歲多宵雖拾汝，素懷遂背淚難留。,惟宗孝言,0,0.74112468957901
【春夜述懷】二三詩輩適來會，春酒數巡醉若泥。客始到時明月上，席稍燸處暮雲低。蹄遲羸馬久疲路，纔短寒松孤老溪。偏感莊周夢作蝶，暫交翹楚曉聞雞。孫康雪白書窓裏，鄭氏月殘樵路西。携卷多年雖失驗，只思呂望遂封齊。,惟宗孝言,0,0.74112468957901
【惜殘春】閑惜殘春幾悄然，苦留不得思聯聯。課詩難繫片霞底，伴客豈拘遲日前。縱使風光迎夏月，爭教關塞駐芳年。欲遮歸鳥跡空眇，每對餘花心暫懸。惆悵韶光闌去處，煩勞美景晚來天。今陪藝閣□疎學，幸近蓬宮仰列仙。,惟宗孝言,0,0.74112468957901
【暮春言志】四時代謝送年光，筋力已衰詞又荒。辭朶落花風後雪，滿頭白髮鏡中霜。榮期三樂雖相類，梁氏五噫不比方。潦倒愚翁催興處，強望月出立沙場。,惟宗孝言,0,0.74112468957901
【閏三月盡日即事】閏餘春盡景云窮，遠近霞光消去同。強惜忘憂傾盞處，欲留無計命詩中。花交新葉應迎夏，鶯趁舊巢空去東。絃管一時雖理月，文章三代幾論風。槐林昔列三千士，花席今爲八十翁。丁壯英纔多滿座，莫嘲文苑老凡叢。,惟宗孝言,0,0.74112468957901
【首夏即事】四月謝來何事在，不期會友醉厭厭。餘花雪盡殘匂少，新葉菸濃漏月纖。翠竹酒光春復熟，紫藤盃色夏未添。斯時已有興慵者，花落鳥歸不卷簾。,惟宗孝言,0,0.74112468957901
【夏日即事】偶會林亭談往事，暫休老恨兩眉開。風生翠竹晴聲冷，雨濯黃梅暑氣來。拙藻詩成吟一句，百花酒酌勸三盃。壯年文士莫嘲我，白首夏寒雪積哉。,惟宗孝言,0,0.74112468957901
【爐邊言志】一出寒窓交綺席，紅爐火煖暫忘冬。拙詩憖展燈前藻，微節偸爭雪裏松。白首齡衰慙鶴髮，緋衫位賤歎龍鍾。生涯徒暮無成士，萬事依違未遇逢。,惟宗孝言,0,0.74112468957901
【長齋之間以詩代書呈江纔子】占期百日潔齋處，正月春中閉四墉。持案法華應聖藻，鎖門賢木換貞松〈近來世俗皆以松揷門戶、而餘以賢木換之、故云〉。西方晚觀素無怠，南無曉聲今不慵。戴土石山君所樂，我猶致信是金峯。,惟宗孝言,0,0.74112468957901
【紅櫻花下作】不期與友相逢處，勸酒言詩遊興程。芳桂月前雖動意，紅櫻花下暫含榮。春菸柳岸何同色，秋浪松江豈比名。翹楚纔中□作噵，李門何日慰心情。,惟宗孝言,0,0.74112468957901
【翫月】季商九月十三夜，遠近高低月最明。五步蘭叢瑩玉色，三更葛屨踏霜情。漢雲江霧褰來後，白露金風計會程。老將上樓鄉思動，漁人分浦棹歌清。洞庭木落秋波白，彭澤菊殘夜雪晴。漏移寒笛家家曲，風戒遠砧處處聲。花客興餘雖未散，桂輸光轉漸西傾。今陪龍鳳□□席，已忘潘郎與宋生。,惟宗孝言,0,0.74112468957901
【秋月詩】月明地靜片雲收，遠近皎然幾□幽。踏影寒嘶胡塞馬，逐光緩去楚江舟。荻花重雪三更水，蓬鬢添霜七十秋。老後適交華席末，含毫一夜暫忘憂。,惟宗孝言,0,0.74112468957901
【後朝詩】牽牛織女別離中，銀漢云明望正空。後會遥簪霑曉淚，前途遠思任秋風。鵲橋還渡幾留怨，燕寢早醒來結夢。昨日吟詩擎乞巧，今朝篇句又臻忠。,惟宗孝言,0,0.74112468957901
【暮秋城南别業即事】城南勝趣與他殊，詩句數篇酒一壺。霧底鹿鳴山近繞，波頭月泛水平鋪。秋風樹老窓聲少，寒雨草衰野邊濡。觴詠興成何所恥，七旬齡迫性猶愚。,惟宗孝言,0,0.74112468957901
【春日桂别業眺望】一日何因辭俗寰，城南勝境眺望閑。林中客路過遥野，洛外幽居傍暮山。雁陣漸消春霧裏，林梢半出暖霞間。話談興盡思何事，鞭馬轄車方欲還。,惟宗孝言,0,0.74112468957901
【暮春遊粟田別業、三韻】勝地佳名何所感，粟田別業在城東。花零履踏三春雪，松老耳傳尚齒風〈昔日此地有尚齒會、故云〉。法水前清波響冷，如何蓮府爲梵宮。,惟宗孝言,0,0.74112468957901
【淳和院眺望】秋深眺望有何事，酒是十分詩一篇。日腳西低寒野外，風情旁送暮山前。遥村雲隔藏猶見，遠水流纖斷又聯。性耄心慵雖興少，適逢老友淚潸然〈江掃部會合、故云〉。,惟宗孝言,0,0.74112468957901
【春日世尊寺即事】載轄載脂尋梵宮，遲遲韶景感相同。囂塵境隔子城北，滿月寺閑西土東。四壁雨霑苔色冷，雙林天暮客蹤空。禪僧慧劍淨如水，文友詞華高入風。遠草岸平春露綠，餘花庭靜晚霞紅。多宵結夢未呑鳥，近日悲秋誰聽蟲。數下鐘聲寒雨外，一圓燈景夜雲中。歸蹄漸促今爲噵，染筆只思興勿窮。,惟宗孝言,0,0.74112468957901
【初冬遊世尊寺】桂友蘭朋尋遠場，自來此寺立廻塘。入室先禮金容月，接座獨慙白首霜。空假葉飛林雨盡，色香菊老岸風芳。迎冬緣底歎彌切，自界無明夜正長。,惟宗孝言,0,0.74112468957901
【夏日遊仙遊寺】仙遊寺靜出樊籠，眇眇高低望不窮。初出紅塵暫看月，漸臨香剎始知空。閑庭松老爭僧臈，虛澗水寒洗客夢。轉讀經聲疎牗外，南摸仙意合掌中。闕伽壇上一花露，冰雪像前三味風。吹谷暮嵐青瑟瑟，生峯夜月細朧朧。莓苔逕暗螢光亂，蕭艾滿漏鶴唳通。今契坐禪禪侶畢，將歸萬歲洛陽宮。,惟宗孝言,0,0.74112468957901
【閏三月盡日慈恩寺即事】慈恩蘭若不期會，三月閏餘已盡辰。白氏昔辭尋寺識，紫藤晚艶與池巡。莫嘲有限空添老，不恨無成只送春。爲愛地形雖佇立，松門幽寂晚鐘頻。,惟宗孝言,0,0.74112468957901
【暮春遊法音寺】見引詩朋感奈生，春闌樹蓊翫餘榮。衆葩散落砌頭色，好鳥于飛林外聲。殘艶不留華界裏，晚妝欲盡杏壇程。從朝眺望今爲噵，舉白優遊乘興行。。,惟宗孝言,0,0.74112468957901
【過道明寺有感】閑官多暇出城外，引步使來古寺門。雁塔五重承夜露，鳧鐘三下報黃昏。檀那昔至留神跡〈菅大相國依爲檀越、昔日造寺、文書□跡猶殘〉，紗帳深籠案世尊。樹下春闌懷舊處，家山暫忘立墻根。,惟宗孝言,0,0.7411247491836548
【春日遊長樂寺】和風引步入禪林，一日閑遊足動心。遥見花妝先指點，更聯香騎屡登臨。老鶯舌緩霞歌曲，虛牝耳忙水叩音。藻思纔成歸去處，文詞雖拙興猶深。,惟宗孝言,0,0.74112468957901
【遊長樂寺】寺古山深苔嶠斜，斯時攀路僻人家。非空非有上方露，一色一香中道花。頭鬢暮年殘白雪，鄉園今日隱春霞。詞林樗散情雖懶，向佛談僧十指叉。,惟宗孝言,0,0.7411247491836548
【秋日長樂寺即事】一日偸閑出鳳城，秋庭觀樹暫經行。境占露地辭凡界，水隔塵寰洗客情。晚寺僧歸定月色，幽溪嵐度只松聲。雖追晉室潘郎興，雙鬢變來雪數莖。,惟宗孝言,0,0.74112468957901
【冬日遊長樂寺】尋來蕭寺致和南，寂寞地形對石龕。更顧家園雲遠聳，暫忘禁戒酒方酣。梢搖松蓋應迷雨，葉落苔茵被掩嵐。今引聲華鸞鳳客，猶慙俗骨接玄談。,惟宗孝言,0,0.74112468957901
【長樂寺晚望】何事一朝與客携，遠尋蕭寺入寒溪。進攀苔嶠嵐聲冷，顧望華京日腳低。禪室客稀纔有跡，閑庭樹老自生荑。晚鐘屡報興無盡，歸去情慵任馬蹄。,惟宗孝言,0,0.74112468957901
【仙洞菊花夕】藥欄日霽曝秋雪，雲碓水怱春曉霜。,惟宗孝言,0,0.74112468957901
【傀儡子】秋月出關赴遠城，傀儡羣至妨行行。契結旅店霜涅夕，歌居驛亭月落程。翠黛紅妝爲己任，郢歌楚舞感人情。曲終憫然謝遊子，□□向斯契一生。,藤原基俊,0,0.74112468957901
【長安城亭懷舊】此地不來時歲久，賞亭頹落客堂傾。山腰駁樹飽霜色，石竇寒泉變昔聲。涼燠幾廻秋月影，關河萬里故人情。傷嗟更掬明君淚，灑託商風寄還城。,藤原基俊,0,0.74112468957901
【秋夜書懷、呈左金吾具外次將之閣下】漫漫秋夜長於歲，耿介自然淚溼襟。月暗燈微天未曙，愁多眠少漏猶深。遥望榮路雲遮眼，泣思餘生雨滴心。三十九廻身上事，商量一一獨悲吟。,藤原基俊,0,0.74112468957901
【暮春】尚齒嘉猷風義舊，傳來萬里認圖真。勝遊宜擬句山跡，往事追尋履道塵。野酌頻巡唯任醉，葛絃一曲懶調春。流年無返花前淚，再會爭期夢裏身。鬚鬢雪寒黃綺客，桑榆日薄素綸人。緩歌縵舞老情足，不許洞雲早達晨。,藤原基俊,0,0.74112468957901
【秋日禪林寺即事】禪林香剎洛城東，遊戲從朝意自通。石穩閑眠新月下，梯飛花踏晚雲中。藍溪葉色燒秋水，畫閣鐘聲散曉風。合眼倩思西土事，爭除妄執出樊籠。,藤原基俊,0,0.74112468957901
【秋日雙輪寺即事】垂鞭亟轡臻何處，華洛東頭蕭寺深。暮雨訪僧登石磴，秋風扣馬叩松林。溪灣多歲逝無返，山溜終宵斷復尋。倩聞空王識實理，浮生寵辱夢間心。,藤原基俊,0,0.74112468957901
【秋日遊雲居寺】尋寺寺深秋露底，碧山重疊路斜分。槿花艶媚雖餘露，艾髮齡頹欲臥雲。白樂天詩披月驗〈白氏文集有、老住香山初到夜、秋逢白月正圓時、故云〉，西方土事問僧聞。舊遊何在半零落，毁譽從斯口不云。,藤原基俊,0,0.74112468957901
【冬日遊圓樂寺】東山有寺日圓樂，雲雨谿深稀客臻。岸竹舞風翻鳳翼，庭松偃雪逆龍鱗。茶菸向晚樹陰暗，香火燒春華氣新。後會青陽和暖日，顧齡不信老來人。,藤原基俊,0,0.74112468957901
【暮春遊圓融寺即事】春伴鴛鴦遊古寺，菸霞深處感深衷。江南雨過青山近，野外花飛色界空。五欲皆消觀念曉，百年半暮自由中。榮華從本非吾事，命也何爲老去躬。,藤原基俊,0,0.7411247491836548
【春日遊勝應彌陀院】朝尋香剎遊何處，勝應彌陀院有因。逢友閑談楊柳影，踏花空惜八十春。僧歸暗雨遲遲裏，寺鎖黃昏悄悄辰。合眼憂悲前境妄，多年緣底被侵塵。,藤原基俊,0,0.74112468957901
【春日遊寺】東山有寺在雲端，松柱柴扉古竹欄。石嶠苔深春徑滑，香城地窄暮天寬。谿閑啼鳥隔窓語，花發禪僧出定看。今禮金仙將退去，彼牽鐘響暫盤桓。,藤原基俊,0,0.74112468957901
【夏日遊寺】夏朝伴客尋蕭寺，古地幽閑心悄然。生滅難期風底燭，浮沈失計浪間船。花芳妙法蓮中露，苔老定心石上菸。非是洞房偏避暑，爲思身後又思禪。,藤原基俊,0,0.7411247491836548
【遊山寺】春訪道場倶出雒，洞天日暮憩山根。先尋幽逕引禪客，續著淨筵禮世尊。上界花飛翻色想，東林寺暗鎖黃昏。谿雲若許交遊意，人事胡爲口可言。,藤原基俊,0,0.74112468957901
【山寺即事】前頭風景斷腸頻，況又微寒殘一旬。紫菊籬邊期詎使，南華篇裏寄此身。秋陰寂寞金商盡，我齒七十白鬢新。物色凋零情感苦，貴人緣底識怨臻。,藤原基俊,0,0.74112468957901
【遊山寺談僧】秋朝引友放遊處，斗藪日曛人事睽。巖逕聞鐘知寺近，洞門逢鶴問僧棲。未田地窄客塵去，惠遠崛深戒月低。談盡老身千萬葉，懺除遥禮暮山西。,藤原基俊,0,0.74112468957901
【暮春言志】萬物熙熙三春暮，陽和景氣幾陶神。翩翻任意遷喬鳥，沈滯添愁恥運人。殘鬢山陰多歲雪，芳榮花下一朝春。只歡蓮府燕筵末，每屬佳期恩喚新。,藤原知房,0,0.74112468957901
【夏日即事】蕤賓令節足優遊，況遇良朋思自由。綠竹含風當砌戰，清泉飛溜繞階流。琴調一曲應催興，酒酌三溠暫忘憂。終日芳談何事在，漸期新月欲登樓。,藤原知房,0,0.74112468957901
【月下即事】時近八月月尤明，詩酒家家計會成。寒水三更穿凍掬，秋庭一夜踏霜行。老憐風景添愁淚，獨仰雲霄動故情。性懶病侵榮分少，唯携藥石送殘生.,藤原知房,0,0.74112468957901
【翫月】季商九月月蒼蒼，想像山川萬里强。江霧卷來秋水潔，峽雲收盡曉空長。沙庭一夜踏寒影，銀漢三更望冷光。斜入幽窓疑聚雪，轉侵衰鬢似添霜。村碪處處遥傳韻，塞角聲聲幾斷腸。今翫金波旁映徹，共抽藻思對池頭。,藤原知房,0,0.74112468957901
【秋日別業即事】一尋別墅暫廻眸，景氣蕭條屬晚秋。泉洗苔衣飛石背，嵐裁葉錦灑林頭。郊扉暮掩茶菸細，岫幌晴褰桂月幽。勝趣元來多此處，時時引友翫風流。,藤原知房,0,0.74112468957901
【行幸平等院】本自城南感緖成，風流勝絕得佳名。勁松傾蓋宸遊處，仙菊檀妝豫宴程。水遇一清沙月影，山稱萬歲嶺嵐聲。鵾絃鳳管旁調曲，宜矣此時耳目驚。,藤原知房,0,0.74112468957901
【賀大極殿新成】新成大廈接星躔，製象紫微契萬年。四面璧璫高映月，千尋畫桷半承天。虹霓勢亙華梁聳，燕雀賀來繡檻聯。壯麗何唯良匠力，宏基便出我君賢。,藤原知房,0,0.74112468957901
【春日遊寺】春日登臨意萬端，拘牽物色足盤桓。訪僧行盡青松路，尋寺踏來白石灘。霜鬢皤皤慙罪障，風花片片入空觀。洞雲莫厭俗人到，塵慮因茲斷不殘。,藤原知房,0,0.74112468957901
【春月老惜梅花作】和風曉扇恐吹盡，清景夜明須靜香。,藤原知房,0,0.74112468957901
【我黨數輩、留聯日久、或詠新詞舊格之詞、或綴字訓離合之什、又有越調之詩、又有走腳之和、適所遺之體、只廻文而已、仍聯章句、敬呈友朋矣】行雨暮霑地，暗雲朝繞岑。清風涼颯颯，落日暖沈沈。征馬疲中路，宿鳥羣外林。情感足酣酒，宴遊教調琴。,藤原公章,0,0.74112468957901
【奉試賦得班萬玉】我君莅政理溫寒，萬玉班來仰德完。照耀光清盈列國，玲瓏色潔賜羣官。藍田傳美常爲用，荊岫韜奇遂不殘。雲落沙庭空誤屑，露凝竹葦自疑貫。浮筠影遠非無信，垂棘規圓豈有端。雍伯種生唯得質，水蒼文朗悉騰歡。平平治道氣新見，𤥨𤥨學山功尚難。再過唐堯明化日，八埏九土各平安。,藤原憲光,0,0.74112468957901
【奉試賦得德配天地】配于天地德尤淳，治世料知屬聖人。上下得宜調禮律，乾坤協度正君臣。堯雲高霽祥風起，舜海忽澄惠澤均。運載克諧□度數，覆幬不忒敘彝倫。普施雨露玄穹表，遥息波澜碧海濱。土壤順時生草木，陰陽應節列星辰。二儀交泰同洪化，萬物裁成戴篤仁。多日久雖趨汨水，龍門浪冷立逡巡。,藤原仲実,0,0.74112468957901
【走腳詩】愚惷慙意急，忿怒怨悲忽。恣志忽忘患，感恩應念忠。,藤原敦隆,0,0.74112468957901
【走腳詩】宇宙寔宜安，寂寥定□寬。富宏寧寡寶，賓客守寮官。,大江政時,0,0.74112468957901
【近曾左金吾藤廷尉、以古調五十韻、見投豫之弊窓矣、豫雖獻拙和、餘興未盡、仍慣羈秋引、綴沈春引、重奉呈之】有一愚兮養親，遊三徑兮樂貧。在洙水兮沈身，居爨舍兮勞神。齡欲傾兮面皴，愁難除兮心辛。庭草竟兮蓁蓁，砌石細兮磷磷。恣偃息於窓裏，忘洐浀於河津。訪孫氏於冷席，伴郭泰於熱巾。花飄飄兮鳥空去，每年奈何未遇春。,惟宗孝伸,0,0.74112468957901
【宗纔子綴沈春引、奉呈藤廷尉、一詠銷魂、再吟入骨、不堪賞翫、聊綴鄙詞、押本韻】覓良朋兮欲親，樂善道兮忘貧。紆青衿兮顧身，繙縹囊兮谷神。滄浪濁兮色皴，榮路遠兮思辛。遊籠蔓兮蓁蓁，美石藏兮磷磷。惜寸陰於過隙，造九流於問津。慕黃香於扇枕，思淵明於戴巾。時薢薢兮雖代謝，莫歎物無不逢春。,菅才子,0,0.74112468957901
【宗纔子作沈春引、奉寄藤廷尉、菅纔子繼以和之、豫以不纔無得相知、僅臨孟夏之仲、適開沈春之詞、不勝握翫、憖抽鄙懷、不憚外見、偸押本韻】訪文友兮相親，營筆耕兮安貧。見鷹揚兮辱身，思鷁退兮銷神。面疊波兮漸皴，心非荼兮猶辛。逕蓬滋兮蓁蓁，泉石淺兮磷磷。勞丹意於虎館，曝紅鱗於龍津。欺衰鬢於霜雪，灑老淚於衣巾。風漠漠兮芳菲盡，澗底古松不識春。,三善為康,0,0.74112468957901
【明月照江山】潯陽楓葉帶霜碎，蓋嶺泉聲穿雪流。,藤原季仲,0,0.74112468957901
【鶴號作仙禽】秋雲歸洞千年駕，白日昇天一舉情。,藤原季仲,0,0.74112468957901
【失題】遊子三年塵土面，長安萬里月花西。,藤原季仲,0,0.74112468957901
【暮秋城南別業】宿霧籠來寒樹暗，陰雲行盡暮山多。樵夫路滑歌風去，沙鳥翅低拍水過。,藤原兼衡,0,0.74112468957901
【冬日同賦落葉滿詩境】魯齊不別兩鄉錦，杭越寄和一道紅。,藤原兼衡,0,0.74112468957901
【散華以供養】心根開發添天雨，掌上捧持任梵風。,藤原兼衡,0,0.74112468957901
【秋日長樂寺即事】蕭寺幽深形勝傳，暫交豪友掃苔筵。適辭萬里柳營裏，閑到四禪蘭若前。樓閣高低因地勢，林泉奇絕任天然。身沈東海景西迫，秋興獨慵難暮年。,菅原是綱,0,0.74112468957901
【賦紫藤】何物送春思更侵，紫藤花綻艶方深。齊桓欲誤朝衣色，漢后可疑雲蓋陰。蘭圃秋風遥結契，竹林夜雨未知音。多年樂道無成士，倦學空催射鵠心。,菅原在良,0,0.74112468957901
【畫障子詩三首·暮林之下、有一神祠、士女報賽、致祭奠禮、或供酒菜、或獻歌舞、鼓笛滿耳、祝言解頤】林下神祠幾致虔，每朝報賽祭儀聯。扮榆禮舊寒嵐底，鼓笛曲幽落日前。垂嶺雨聲迎暮識，洛川雪色送秋傳。社壇更有星霜積，古柏老松不記年。,菅原在良,0,0.74112468957901
【山家雪深、徑路已絕、無尋來客、獨以閑居、對鑪而煖醇酒、望前峯而詠古詩、既及歲陰之窮、轉有老情之切】廻環四序每相思，箇裏冬天足自持。客路誰通逋雪曉，老情難慰待春時。獨斟玉盞青田酒，閑詠香臚白氏詩。已與澗雲交淡舊，山門之下得棲遲。,菅原在良,0,0.74112468957901
【探一物得簟】一物分題雖得簟，微涼暗至豈相親。遊鱗縱隔三商用，水魄未收六尺珍。依暑氣殘瑩冷露，從秋風起委纖塵。由來青篾足爲貯，劉孝儀詞催感頻。,菅原在良,0,0.74112468957901
【立春後單居】燈下獨居夜漏闌，四時寒暑任循環。謝冬年景送三鼓，告老春風迎五關。八十生涯馳若水，變通世路嶮於山。身陪九禁雲霄上，舐犢偸應顧俗寰。,菅原在良,0,0.74112468957901
【花下言志】麗日遲遲天屬晴，從朝及夕引芳情。菸霞景氣春徐暮，八十風光齒獨傾。憶子不堪難射鵠，對花隨分足聞鶯。白頭今侍黃門席，向後遥知萬葉榮。,菅原在良,0,0.7411247491836548
【八月十五夜翫月】迎晴三五四雲收，何處期時無上樓。月照東南西陸地，人當七十二廻秋。雖逢多歲商天好，未若今宵漢水幽。爲對蒼蒼清鏡噵，白頭誰亦待來遊。,菅原在良,0,0.74112468957901
【西院亭即事】齡傾官冷老來儒，暫屬詩筵憖課無。晚壝菊殘霜五美，寒林葉脆兩孤株。北窓縱結蘭朋契，西府定分竹使符。秋景云闌蕭瑟處，從朝遊放漸覃晡。,菅原在良,0,0.74112468957901
【暮秋城南別業即事】四序廻環及季商，蕭條景氣不休腸。田園隨分力耕物，水石自然形勝場。重嶺西橫雲慘憺，長河東漲浪蒼茫。庭蘭殘艶凋疎紫，籬菊寒花寂寞黃。繞砌老苔經幾歲，當門衰柳漏斜陽。秋陰云暮雖催興，只怨漸侵蓬鬢霜。,菅原在良,0,0.74112468957901
【秋日淳和院即事】季商九月興難闌，偶伴詩朋動筆端。佛閣年深香火舊，禪窓秋暮衲衣寒。荒籬逼砌對東菊，速岫繞墻望上蘭〈山名也〉。今到勝形仙洞地，放遊終日感心肝。,菅原在良,0,0.74112468957901
【秋日田家眺望】何處尋來足放遊，田家眺望思猶幽。斜陽更映嶺松落，遠水遥穿庭樹流。學稼獨貧雖積歲，筆耕遲熟未知秋。莫嘲詞苑大蕭索，風月資傳累祖謀。,菅原在良,0,0.74112468957901
【秋日野望】廻環四序秋徐半，蕭瑟涼風拂幾氛。詩境詞華迎老減，吏途符竹莅氏分。東南呑岸龍文水，晚春歸溪鳳翼雲。莫咲衰翁交此席，從朝遊放日將曛。,菅原在良,0,0.74112468957901
【暮春醍醐寺即事情】役駕從朝何及昏，尋幽卜勝避囂喧。暫辭俗境顧城闕，更赴禪庭入洞門。姑洗芳辰春景暮，醍醐法味寺名存。三廻遠水呑崖岸，一片畲菸聳野原。露地自然栽佛種，雲霧隨分識皇恩。適逢東閤命遊放，合掌彌歸西土尊。,菅原在良,0,0.74112468957901
【春日遊東光寺】暫卜城東到梵宮，春天景氣感難窮。遊人幽興菸霞下，禪侶空觀水月中。好鳥呼朋啼竹霧，新花供佛散林風。欲言此地勝形趣，怪石奇巖造化功。,菅原在良,0,0.7411248087882996
【春日圓覺寺即事】策馬脂車思眇焉，乘春遊興望難遷。路過華洛皇城地，隣卜叢祠祖廟壖〈寺東有天滿宮祠、故云〉。禪树枝低松偃蹇，清泉石淺水潺湲。今來圓覺勝形境，念佛遥期九品蓮。,菅原在良,0,0.74112468957901
【閏三月盡日慈恩即事】何因閏月興相并，終日遊優悵望程。人恨三春仙洞盡，僧誇一夏道場迎。禪園應惜落花色，詩境難留歸鳥聲。寄語慈恩香火席，初接歡宴恥風情。,菅原在良,0,0.74112468957901
【遊長樂寺】菸霞風月每相思，感緖賞心被四時。暫出塵衢携墨客，更臨露地禮牟尼。晚花日日雖飄錦，老鬢星星垂幾絲。七十交遊人莫咲，不知後會反來茲。,菅原在良,0,0.7411247491836548
【三月盡日遊長樂寺】暫出鳳凰禁闕中，惜花惜鳥到蓮宮。路占山閣三休地，望任洛城九陌風。齒髮紛紛退日迫，光陰寸寸與春窮。七旬餘算少殘命，合掌低頭仰世雄。,菅原在良,0,0.7411247491836548
【暮秋遊長樂寺】時屬蕭辰幾自由，就中斯地下風流。鵝王檀上供香火，麟喩樹邊觀素秋。行道路荒苔磴舊，坐禪年久竹窓幽。今來山寺空閑處，長樂嘉名欲忘憂。,菅原在良,0,0.74112468957901
【又】從朝遊蕩及昏瞑，料識空□蓄勝形。暫斷塵機辭俗境，更尋露地到禪庭。菸綠嶺松懸薜荔，花紅水蓼騎蜻蜓。箇中老去接年少，莫咲猶垂七十齡。,菅原在良,0,0.74112468957901
【秋日於圓融院即事】暫尋蕭寺旁廻眸，洞裏景華望正幽。佛像新容山月滿，法王遺跡岸苔留。樓臺在昔宴遊地，水石如今施與流。五十風光空易過，霜逢衰鬢不堪秋。,菅原在良,0,0.74112468957901
【冬日遊圓融寺】乘興冬天出帝都，暫尋蘭若伴蘿徒。林裁霜錦紅飛灑，庭設苔茵綠展敷。浮命八旬何震有，往生九品任南無。強因宿習會斯席，嗜道壯年豈咲吾。,菅原在良,0,0.74112468957901
【賀大極殿新成】初望大厦半天成，聖德彌緣木德明。雲構遥聯清漢外，風儀新瀉紫微晴。鳳凰縱致高巢思，鳥雀如何不逮情。侍宴今尋先哲後，此筵廊下獨傳名。,菅原在良,0,0.7411247491836548
【春日世尊寺即事】終日何因興味頻，蕭蕭露地式遊辰。經行方舊林中曉，觀念更成樹下春。雲外雁音望已斷，霞間鶯語曲猶新。禪庭適接仙纔席，定水暫除俗網塵。雨染彌濃垂柳黛，風來自送落梅匂。世尊寺裏幽閑處，聞鳥翫花動眼神。,菅原在良,0,0.74112468957901
【冬日遊長樂寺】秋去冬來思幾休，更臨勝地恣優遊。先辭俗境尋蘿洞，續入禪林上石樓。三益交情雖識足，七旬餘算欲絡頭。偶占長樂空閑處，暫斷塵勞忘老愁。,菅原在良,0,0.74112468957901
【擣衣明月中】客路霸乾秋韻遠，孀閨雪冷曉聲寒,菅原在良,0,0.74112468957901
【章臺春色多】右軍燕飲斟春露，御史烏歸入晚霞。,菅原在良,0,0.74112468957901
【吉祥院僧房述】幽深古院敬伽藍，禮佛講經意叵堪。賓雁輕翎辭塞北，孤叢衰色瀉湖南。白詩六義專吟詠，玄理一圓聞論談。濺岸晚波飛石瀨，落樓夕日映丹龕。殘燈數背觀底月，寒磬頻鳴韻嶺嵐。寄語廟門交會席，顧身獨有不纔慙。,菅原時登,0,0.74112468957901
【暮春長秋監亞相山莊尚齒會詩】賓主皤皤皆秀眉，箇中最弟豈爲誰。衰無氣力弱春柳，老變皮膚同凍梨。時是青陽霞散綺，人猶白髮雪垂絲。胡司馬齒尤雖尚，衛尉卿年亦足期。浮命七旬流水急，芳遊一日古風遺。星星霜鬢星霜積，每顧殘涯淚獨流。,菅原時登,0,0.74112468957901
【暮春醍醐寺即事】古寺年深傳在今，醍醐形勝得追尋。山雲從步往來跡，水月催觀禪定心。遠樹雪飛花落色，上方春暮鳥歸音。一遊香火練行地，暗植善根功德林。,菅原時登,0,0.74112468957901
【三月盡日遊長樂寺】花落鳥歸相惜苦，菸霞幽處自徘徊。蓮宮地靜春暉盡，蓬鬢頭寒老景來。心仰一乘中道理，望懸九品上生臺。暫交風月放遊客，散木愁深年四廻。,菅原時登,0,0.74112468957901
【暮秋遊長樂寺】朝辭皇洛□脂車，遂邇上方眺望賒。遠水隔菸青帶細，暮山經雨畫屏斜。石階苔合蹤纔達，巖徑松橫眼近遮。暫接龍宮仙客會，俗塵更斷忘歸家。,菅原時登,0,0.74112468957901
【冬日遊長樂寺】暂出西窓向洛東，趁來長樂寺門中。葉飛不掃苔斑地，秋去難藏菊老叢。觀念高僧唯得月，淡交遊客足嘲風。上方深處情尤苦，一顧重城四望通。,菅原時登,0,0.7411247491836548
【春日遊勝應彌陀院】上方靜處禮中尊，丈六像前讖六根。烏瑟望高蘭若舊，龍鍾歌老鳥聲昏。嗜詩宿習久凝思，祭酒微官初醉恩。客路東橫花委地，仙壇古繞鶴馴軒。一期運命述懷落〈以下闕〉。,菅原時登,0,0.74112468957901
【遊山寺】老來素足惜芳辰，遊寺箇中甚絕隣。有鳥有花雙節物，無官無祿一閑人。菸霞跡僻梵宮境，風月心慵龍洞春。既過登臨仁智樂，山門深處自忘貧。,菅原時登,0,0.74112468957901
【遊山寺談僧】暫趁寺門到梵宮，逢僧追悔只慙躬。百千億劫宿緣拙，六十五年秋景窮。地列舊苔香徑靜，嵐驅寒葉暮山紅。禪談在耳皆無飽，中感心情諸法空。,菅原時登,0,0.7411247491836548
【城北精舍言志】引朋城北到禪門，樓閣參差基趾存。沙岸柳低絲縷亂，池塘松老蓋陰繁。強尋古寺春空盡，倩顧殘涯日已昏。僧舍人稀占寂寞，佛庭地靜遠囂喧。一生樂道惜三月，九品繫望讖六根。白髮滿頭餘算少，踏花兼仰菓脣尊。,菅原時登,0,0.7411247491836548
【對林池】徒對林池屬日長，自然卻夏感心腸。荷香染思訝龍腦，松蓋寄眸迷鶴望。漢室十三波疊色，晉朝風露竹延涼。萬年枝與千秋水，此地將經幾許霜。,大江佐国,0,0.74112468957901
【翫卯花】卯花入夏足相叨，共課詩章漫染毫。遊子攀加腰帶底，郭公轉隱女墻高。薔薇含露爭前砌，蘭蕙待秋嬾遠皋。枝葉在泥擲菡萏，蕉香委地忘櫻桃。居望隣舍迷暗雪，尋訪野村醉濁醪。皓白鬢眉皆似汝，翫來終日我心勞。,大江佐国,0,0.74112468957901
【翫鹿鳴草】緣底茲亭感禁難，鹿鳴草是足憐看。始移野逕菸雲外，今種郁芳里第干。嫋娜夕枝追吹動，婵娟曉色冒霜殘。匂嘲晉客洗籬菊，艶咲楚人紉佩蘭。雲牖何堪秋詠筆，黃庭其奈昔燒丹。蓬爲俗骨露滋地，蓮不長生池冷端。屡送薰香嵐自遠，斜臨錦繡月猶寒。蕭條興味猶非我，想像當初曹與安。,大江佐国,0,0.74112468957901
【翫池邊殘菊】隨時感緖得何勝，況是頻逢詩道朋。皋外衰蘭望已絕，池邊殘菊興相凝。當波難結秋風麝，溼雨不消曉岸燈。最弟沙頭應露養，餘芳叢畔被霜凌。孫公枕映空欹月，張氏硯匂未及冰。視聽蕭條泉石地，期間造化豈人弘。,大江佐国,0,0.74112468957901
【聞大宋商人獻鸚鵡】隴西翅入漢宮深，采采麗客馴德音。巧語能言同辨士，綠衣紅觜異衆禽。可憐舶上經遼海，誰識籬中思鄧林。商客獻來鸚鵡鳥，禁闈委命勿長吟。,大江佐国,0,0.74112468957901
【春日獨居詠】閏餘二月漸蹉跎，景物芳菲又若何。行訪鶯花筋力少，坐携詩酒感情多。多中彌有老愁引，少處惣無春意和。岸柳旁黃沙草綠，不堪雙鬢已皤皤。,大江佐国,0,0.74112468957901
【惜殘春】四序遞廻興易遷，染毫酌酒座相聯。三春苦惜詩筵上，雙鬢半疎玉鏡前。階底蓂纔殘七葉，庭間松只契千年。艶陽漸逐菸霞去，聖德長將日月懸。趁谷將歸啼鳥路，罵風無益落花天。芳辰暮處何攸感，俗骨獨歡接列仙。,大江佐国,0,0.74112468957901
【初冬述懷】年景送迎雖足悽，興餘幕府望高低。塞鴻一叫碧霄外，邛竹教竿書閣西。欲雪白催堆雪思，別秋猶憶惜秋題。庭松霜後斜傾蓋，嶺月雲中漸出梯。客葉寒聲嵐亂錦，女花殘色露瑩笄。枕前夢謝楊家鳳，門下籍編函谷雞。言志花詩詞媿藻，忘憂酒德醉如泥。莫嘲槐市名難達，每見賢纔更慕齊。,大江佐国,0,0.74112468957901
【爐邊言志】更漏雖長漸及三，仲冬月末酒猶酣。重裘不奈埋庭石，儭枕但聞拂牖嵐。詩友交爭傾豫北，官遊零落失司南。寄言斯席鷹揚士，鶴鬢衰翁獨有感。,大江佐国,0,0.74112468957901
【長樂寺花下即事】酒伯詩朋幾會同，樹陰露膽興無窮。且開且落雖非假，一色一香即是空。迎老蹉跎雙鬢雪，見花染著九春風。俗間桃李縱皆盛，此地芬芳勝自衆。,大江佐国,0,0.74112468957901
【雲林院花下言志】春光漸暮寂寞時，邂逅引朋入古祠。一道寺深花簇雪，數奇命薄鬢垂絲。耳饒林底傳歌鳥，身類泥中曳尾龜。遮莫人生都□是，不如酌酒又言詩。,大江佐国,0,0.7411247491836548
【紅櫻花下作】聞說紅樹艶彩奢，翫來空及暮天斜。偸論庭上雨三樹，已是洛陽第一花。色咲秋風林頂露，妝移朝日嶺頭霞。榮花路隔枯株質，相對等閑有興加。,大江佐国,0,0.74112468957901
【紅梅花下命飲】紅梅一種南枝綻，命飲酒徒豫此賒。隨分他年栽此樹，豈圖今日見其花。上番香染爭仙雪，下若味濃酌晚霞。詩席引朋交共淡，窓前不耐夕陽斜。,大江佐国,0,0.74112468957901
【秋月詩】青天晃朗屬金商，夜月清明爲漏長。無霧無菸空皓皓，何山何水只蒼蒼。迎晴庭蹋千里雪，臨老鬢添一握霜。少日優遊猶少味，今秋不耐七旬腸。,大江佐国,0,0.74112468957901
【秋日九條别業即事】登山臨水興相通，此地佳名聞洛中。嚴子灘聲諠砌外，老人峯色列窓東。年顏漸及二毛雪，秋律初驚一葉風。月下閑吟思底事，桂枝早晚欲攀紅。,大江佐国,0,0.74112468957901
【暮秋城南别業即事】城南別業興相叨，命無秋朝慰鬱陶。客館釣臺俱壯麗，金章紫綬盡英髦。綠蘿墻繞田家近，紅蓼花殘水岸高。隨庾信園慙更小，韓康伯宅謝長逃。倩論友道非聯璧，還忘老憂是濁醪。五十餘年歡宴席，無如今日快遊遨。,大江佐国,0,0.74112468957901
【淳和院眺望】淳和舊院眺望日，日景悠揚欲暮中。古渡南橫迷遠水，秋山西繞似屏風。賓鴻出塞殘雲薄，鷹隼擊林一葉紅。宿癖難愈詩是業，少年莫咲櫛頭蓬。,大江佐国,0,0.74112468957901
【初冬遊泛西河】幸從幕府承徵辟，舟裏望山興味頻。木葉蕭疎雲繚繞，蘭橈容裔水奫淪。桂河一日泛遊士，槐市十年沈滯人。昏黑欲歸歸未得，是依風物逐時新。,大江佐国,0,0.74112468957901
【河州府下即事】河州底事屬相歡，爲是詩朋會遇難。酒酌十分罇下醉，歌傳五袴境中寬。他鄉秋暮行衣薄，旅館曉來落月寒。華洛欲歸君勿駐，每思堂上淚欄干。,大江佐国,0,0.74112468957901
【初冬遊世尊寺】蕭條蘭若交遊日，酒未及傾詩泥篇。寺與京花爲咫尺，逕迷落葉屡遷延。爭榮爭利何吾事，一是一非任自然。遮莫生涯雖已昃，勝形言志欲留聯。,大江佐国,0,0.74112468957901
【春日於棲霞寺即事】引友今朝遊洛外，棲霞觀裏動心機。夾階桃李春尤物，縫石薜蘿昔衲衣。世上誰聞人事是，花前暫忘我生非。逍遥餘味猶無飽，縱及天明勿共歸。,大江佐国,0,0.74112468957901
【夏日遊仙遊寺】寂寥古寺禮尊容，堂舍歷年瓦有松。壇上宵燈應熠燿，池中夏艶是芙蓉。遠情澗戶晴天日，幽思山樓薄暮鐘。底事至心偏禱請，鵝王令我早爲龍。,大江佐国,0,0.7411247491836548
【閏三月盡日慈恩寺即事】三月已闌未得追，慈恩寺下暫棲遲。境經異日笙歌曲〈昔是江相公別業之〉，思入樂天悵望詩。空假自知花盡暮，聲聞同惜鳥歸時。菸霞興味今宵斷，鬢雪頂霜猶以遺。,大江佐国,0,0.74112468957901
【遊普光寺、寺在河州府東山】秋日適尋古寺登，暮林蓊索嶺泉澄。梯危路遠幽溪入，山隔雲從斷峽興。如遇舊遊丹頂鶴，纔談往事白眉僧。此時促膝沈吟苦，被引風流去未能。,大江佐国,0,0.7411247491836548
【遊長樂寺】堂閣荒涼人淡交，上方幽處策蒲梢。洛川西細細於渭〈樂天悟真寺詩、渭水細不見〉，嵩嶺東高高自崤。遊客今朝如擯俗，殘鶯明日欲歸巢。老梳愁鬢天山雪，眠論浮生澗水泡。詩草不言雖有恥，任他儂解子雲嘲。,大江佐国,0,0.74112468957901
【秋日長樂寺即事】長樂上方相共尋，微陽短晷動幽襟。暮年容鬢蹉跎冷，秋日頭陀道路深。爭利爭榮緣運命，有山有水足登臨。願望風物皆非昔，況是頹花佛閣心〈餘往年被引文友、屡遊此寺、聚見之物、皆似變易、故云〉。,大江佐国,0,0.74112468957901
【暮秋遊長樂寺】長樂禪庭四絕隣，優遊幾許谷心神。葉迷纐纈林寒雨，俗出諠囂道遠塵。半日興餘蕭索寺，一生殘少老來人。春朝秋暮牽朋友，交會經年水石親。,大江佐国,0,0.74112468957901
【長樂寺晚望】長樂上方興味深，終朝眺望思難禁。一千餘里東西路，三十六峯錦繡林。原野迢迢斜日色，松杉處處晚嵐音。盤桓殆欲忘歸路，依是飛泉洗我心。,大江佐国,0,0.74112468957901
【月明羈旅中】鄉國渺茫孤戍曉，生涯零落五湖秋。,大江佐国,0,0.74112468957901
【賦春雪】冬過春來何物優，瀌瀌白雪感難休。入簾還誤粉娃舞，殘樹兼疑素鶴遊。難辨梅心梅苑裏，旁加柳絮柳門頭。終朝吟詠閑居處，眺望遠山足動眸。,大江匡房,0,0.74112468957901
【賦牡丹花】對花日夜倚欄干，再三沈吟憐牡丹。紅艶遶軒霞更暖，粉妝當牗雲猶寒。自逢春暮將金買，爲怕曉風秉燭看。老去憖交冠蓋客，莫嘲引興漏方闌。,大江匡房,0,0.74112468957901
【賦殘菊】四序循環空代謝，百叢寂寞早收藏。巖冬初到盡羣草，老菊尚殘抽衆芳。濃淡添輝當十月，榮花過節歷重陽。重陽如昨黃金蕊，十月在今紅玉房。鳳錦裁成鋪竹壝，驪珠摧落□沙場。架邊露結懸深紫，岸上月登□淺黃。畫障尤嫌非艶態，薰爐可恥缺奇香。紛紛異彩似狼藉，片片亂花匹雁行。色带團團寒璧色，光含爛爛曉燈光。雀頭經雨應匂箔，麝臍任風不結囊。經雨任風多少馥，從南徂北若干妝。孤叢後盡同松柏，五美晚成類豫章。繁萼且干將向背，衰花非一幾低昂。衰花繁萼還奇絕，貞節勁心無比方。籬槿池蓮何儵奄，宮蘭門蕙太荒涼。瓊林萱草啻期夏，玄圃梨花不得霜。試道玉堅應綠竹，閑論遺愛掩甘棠。荊谿賦志知鐘民，彭澤書懷感魏王。叢下綺羅時絡繹，花前冠蓋日相望。輕軒細馬當凝思，墨客文人足斷腸。翡翠簾前彌映盞，鵷鸞襟際也沈觴。通宵把燭看難足，終日廻盃醉未央。貴彩寧唯誇漠漠，靈功兼有至蒼蒼。春秋試留千年外，音韻爭迷萬里疆〈見大素清經〉。桓景遊山攘咎恙，胡公嘗水遺膏肓。浮雲易繫青巖裏，宿霧忽晴白浪傍。鬢髮雲銷忘晚暮，肌膚波變省珪璋。雞雛尚入長生城，孺子逐遊不死鄉。塵路交蹤吾最恥，菸霧隔步獨還傷。天精效驗玩蕭散，蓬洞微言恨更長。,大江匡房,0,0.7411246299743652
【八月十五夜詩】山屐田衣三五夜，短靴低帽放遊天。花前露酌忘衰日，月下風情似少年。海內都無斯地勝，歲中未若此宵圓。松杉漏影收林霧，蘭蕙帶光卷野菸。,大江匡房,0,0.74112468957901
【（同）】華陽嘶雪放秋駕，蘆子歌霜棹曉船。百練影分山滲澹，千金價踊水潺湲。燕姫擣練驚殘夢，楚客蹈冰携七絃。綠酒數巡詩兩韻，閑亭興味有何緣。,大江匡房,0,0.74112468957901
【對月獨詠】三五秋天乘月興，心情彌動感方同。金環多落黃輿上，玉鏡高瑩玄蓋中。萬嶺降霜光遠至，一家散雪色遥通。桂華蓂草開生後，皓皓蒼蒼昇碧空。,大江匡房,0,0.74112468957901
【月下言志】月明三五快晴吟，遠訴舊事志沈沈。光分樓上豐年玉，景入山陰叔夜琴。唯恥下愚同夏首，誰知左鬢倍秋心。一杯酒與一篇草，閑寂窓中直萬金。,大江匡房,0,0.74112468957901
【行幸平等院】城南梵宇鸞輿幸，不耐光陰始送秋。色混錦幡寒葉落，響和玉磬曉嵐幽。管絃暗入鈞天夢，泉石還嘲鏡水遊。洞裏勝形看叵足，家孫莫怪暫淹留。,大江匡房,0,0.74112468957901
【賀大極殿新成】大廈新排以落之，登降飫宴悉開眉。凌雲壯麗人輸節，不日新功君與時。雲雨半過生戶牖，虹霓纔及達棼楣。周年路寢漢前殿，舊製相同誰不思。,大江匡房,0,0.74112468957901
【水心寺詩】餘杭蕭寺在湖頭，傳道水心景趣幽。火宅出離門外路，月輪落照鏡中遊。雲波菸浪三千里，目想心馳五十秋。天外茫茫齡已暮，此生何日得相求。,大江匡房,0,0.74112468957901
【春日遊長樂寺】信馬行行不駐蹤，相門後乘得相從。花開花啓春空暮，傍水傍山路幾重。錦繡林間聯紫袖，瑠璃壇上禮金容。天時地勢誠奇絕，此處自然到下春。,大江匡房,0,0.74112468957901
【（同）】老來爭不惜芳辰，蓮府閑遊從後塵。衰鬢白霜將至雪，浮生已暮幾殘春。偶交蝉冕花前客，暫慰龍鍾夢裏身。禪侶莫言偏綺語，結緣皆是善根人。,大江匡房,0,0.74112468957901
【長樂寺三月盡】長樂上方與俗離，可憐韶景欲推移。松門逼谷鳥歸路，蓮若傍山花落枝。地是半天望已盡，春唯一日惜何爲。幽奇形勝稀來去，名利誘人自到斯。,大江匡房,0,0.7411247491836548
【暮秋遊長樂寺】幸牽蓬洞鵷鸞客，謬接松門翰墨遊。木下望迎城月曉，地高跡白嶺風秋。白駒過隙往難反，鴻雁隨陽去也留。浮世榮華知漸少 ，道場偶慰我心憂。,大江匡房,0,0.74112468957901
【傀儡子孫君】旅泊逢君淚不窮，貫珠歌曲正玲瓏。翠蛾眉細羅衣外，紅玉膚肥錦袖中。雲遏響通晴漢月，塵飛韻引畫梁風。纔名如此運如此，緣底多年隨轉蓬。,大江匡房,0,0.74112468957901
【秋曉】魏宮鐘動天將曙，雲少霧多自感情。山嶽漸分殘漏處，江河纔見五更程。東樓鳥語驚人夢，中殿月光止杵聲。薛孟嘗君秦逐後，唯愁函谷未雞嗚。,大江匡房,0,0.74112468957901
【初冬書懷】冬來秋過幽居處，終日何因感正深。遥笛一聲聞下淚，古書數帙見研心。黃花移影瑠璃水，紅葉散光錦繡林。魯舍壁穿音似玉，臺山賦擲響如金。馬相如室文君器，楊貴妃宮方士簪。不藝于今無分職，豈妨鞭驥故山尋。,大江匡房,0,0.74112468957901
【冬日即事】冬日天寒蕭洒處，終朝不絕朗詠聲。冰封池面魚無動，風拂樹枝鳥有驚。葉散庭中紅錦敷，雪留林上白花生。月前山岫一時冷，雨後水川千歲清。唐帝仙人來蜀國，漢皇寶玉出昆明。每交佳客文遊末，八代家孫多感情。,大江匡房,0,0.74112468957901
【冬夜偶吟】遲遲鐘漏冬難曙，衣食養生扶老身。時遣厨兒羞藥銚，夜教閨婦煖華茵。鴛衾一襲霜中夢，鸚盞三杯雪後春。玄石酌如寒氣盡，玉山傾似暖風新。山陰昔興歸何處，河朔夏遊是幾巡。詩境菸嵐無從我，醉鄉日月不分人。衰顏縱有借紅色，暮齒猶慙動味塵。天闕朝參應漸少，恐貪茅士作堯臣。,大江匡房,0,0.74112468957901
【待春詩】待春終日感中腸，云向按頭詩不遑。展席徘徊思淑景，卷簾眺望慕青陽。窓間可喜開年近，帷下足愁玄月長。遊蕩文場蕭散處，誰知吟詠獨彷徨。,大江匡房,0,0.74112468957901
【病中閑吟】臨老多病是常談，四種法中已盡三。宿霧少晴頭尚重，浮雲不繫命難堪。叢浮輕露迎朝日，林飽微霜任晚嵐。念念誦持何所喜，法華難遇過優曇。,大江匡房,0,0.74112468957901
【述懷】天莫悵望人莫尤，世間倚伏固悠悠。蒼生非一何開口，黔首且千豈盡頭。詎聖詎賢兼詎智，何公何子亦何侯。或通或塞冰爭定，偶去偶來雲自浮。運命難窮應極否，壽夭叵識得知不。非無非有非無有，不覓不將不不求。,大江匡房,0,0.7411247491836548
【病中作】近死慙情沈病愁，一時計會是窮秋。頭如霜雪白將盡，淚與梧桐紅不留。榮路紛紛花散漫，生涯苒苒水奔流。非王子晉誰長好，九聖七賢今在不。,大江匡房,0,0.74112468957901
【參安樂寺詩】康和二年秋，清涼八月時。秋詣安樂寺，寺在東北陲。出府七八里，先望彼門楣。題額鐫金字，下乘當路岐。地隆尤顯敞，道遠方逶蛇。門外及廟前，往往有三池。其水潔如珍，看之高自崖。似展青翡翠，如敷碧瑠璃。波心風疊皺，潭面月生規。菰蒲早穗秀，菡萏晚蕊遺。分浦驚鴛鴦，近岸戲鷺鶿。鶴子毛淋滲，鳧雛衣褵褫。鴻雁鸊鶙屬，相遞引雄雌。常樂我淨色，曉夕常在茲。鷁舟維古岸，虹橋照漣漪。一踏銀沙浦，再休白玉陂。北有崔嵬山，菸風暗懸碕。嶺高銜銀兎，谷深藏黃鸝。西有潺湲水，霧雨添巒崎。或激爲飛灘，或鋪爲清湄。危石累八九，冷滑刓且欹。莓苔似花牋，周道平如砥。軒騎若喧譁，率然忽致䨨。庭前多佳樹，森森幾叢枝。梅含雞舌香，上陽紅腮垂。近在瑶階下，芬馥似瓊靡。暮雨變楓柱，曉風吹棠梨。左右色漠漠，次第影熙熙。啼鳥時一聲，聞之似涼颸。橘迷懸金鈴，柿猶列鳥桿。山菓百千種，夾道正離離。甘酸味非一，殆近于荔芰。栟梠葉翻扇，楊柳枝變絲。涼風飄仙桂，爽籟誡高椅。秋來木葉下，散漫寒古馗。纐纈敗爛然，錦繡寒凄其。或有堅貞樹，巖崿多厥儷。或有凋零梢，林頂自疲衰。地幽洞未素，天暄苑難萎。階除尋芳草，十步方葳蕤。結趺含露蘭，衛足向陽葵。苔庭養蕙蓀，沙埸植江蘺。夏萱衰北堂，時菊綻東籬。蕨生改人拳，茗老失鷹觜。黃綺死已久，誰人採紫芝。脩竹辭無行，四時常猗猗。日月光不透，清陰足相追。廣桂有蔦蘿，滋蔓輕青滋。根一條且千，滿室自支持。下降藏礎石，上昇掩花榱。宛轉類瓜瓞，屈蟠訝龍螭。綠藟綺羅舒，黃葉珪璋施。檐宇旁縈紆，梁棟併離灑。造物者何意，強貽此幽奇。華堂聯柳榭，輪奂自參差。黃扉排瓊戶，雕刻幾襹褵。懸鏡透珠簾，交璧飾縹瓷。門熟安木梗，挾簫共哆噅。瞻視偏如生，跋扈勢嶷嶷。廟壁圖華客，操筆皆候伺。鬢髮誠如畫，儼雅容孜孜。有堂號法華，草創託巽維。九品安西方，十願坐中逵。護持佛法天，當左亦相比。傳聞我聖靈，每月念編夤。葷羶敢不入，窈窕豈得闚。本願好儉素，雖志在茅茨。後代加華飾，莫物非瓊琪。神以甚揭焉，靈驗不可訾。如在同平生，夢想叶思惟。感應在須臾，遄自駟馬馳。冥力震蠻貊，潛化及童兒。枌榆惟紙錢，松杉飽琛縭。金埒當門前，逐重競青驪。嘶來古柏暗，聯錢醉難騎。聚珍捶青蚨，聚珍捶青蚨。豈唯州郡人，梯航貢士宜。稽首傾貂蝉，低頭衝鵔鸃。殺生深所禁，豈敢求三犧。置酒嫌淮泗，斷肉誡川垣。施潛衛以降，吾土固大治。一境爲泰平，九州因清夷。緣底愁病蠶，誰敢食蹲鴟。黔首富秋稼，蒼生休調飢。宜驗夫子言，善政不須朞。戎罷家橐弓，戈止人藏鍦。有慶兆民賴，莫不蒙庇褫。延算均北辰，頒澤等南箕。神力籠宇宙，山谷猶可移。尊重三密法，還爲扶桑資。張子忘四愁，梁鴻息五噫。農工保利益，商賈全質劑。昔是三臺位，兼又二朝師。殷夢通岩穴，周獲非熊羆。舟楫鹽梅材，秉政褊皋伊。輸忠輔皇漢，盡節佐帝媯。諫諍曜軒日，啓沃昭堯儀。淳化同姫旦，聖道亞仲尼。羽林爲上將，象嶽作臺司。風月應本主，經籍即尊尸。抑亦長衆藝，百中嘲南皮。轉覽先世傳，佳句百代知。春娃無氣序，如海岸出篩。秋雁數行什，似冰雪在肌。閑居催妝製，深自騷人辭。菸霞桃李句，絕於曹娥碑。文草十二卷，併爲璵璠貲。後集動三纔，讀者淚漣洏。異日化仙訣，斯處留龍轜。雲臺奏宣年，民蒙考妣慈。玄扃窀穸日，人作兒子悲。爰占九泉地，長立萬代祠。三廻加金冊，百行記鼎彜。朝使傳鳳銜，玉藻飛前墀。如無脛而來，不待微風吹。青苔色紙上，妙跡兩韻詩。傳在門下扃，後人猶得窺。風人獻龍章，日夜顯尊儀。吟詠閑引步，聽者垂綆縻。又聞紅燭燃，殆欲及簾帷。有聲暗喚人，既免炎上危。昔有南峯僧，入定見金姿。大聖威德天，昭臨侔二麗。率百萬猛夷，主億千靈祇。皇居頻有火，製造課班倕。蝕成卅一字，板上著其詞。夜夜管弦聲，寥亮座下琦。時時蘭麝香，芬芳室中貽。怪同宋宮戶，讀齊宣室𬫁。綿山徒製履，𤄷水未歠醨。藥欄石徒煎，仙窓玉空炊。國內有疑獄，真僞迷多疑。書理押寺門，一旦辨妍蚩。解紛超神軍，發蒙過元龜。囚徒寬五刑，詔人免百罹。凶邪無得所，自兼三不期。若人有詐僞，誅罰出有私。若人有隱伏，發揚更無遲。懲咎立可見，福禍坐應推。鷙鳥驅鳥雀，仁獸逐狐狸。霜科決錙銖，露贓辨毫釐。寒朝參詣輩，駕肩手成胝。暑月精進人，繼踵足忘疵。宴遊爲幾廻，篇翰各手隨。早春和菜羹，初冬殘菊壝。三日曲江宴，七夕漢水嬉。二季勸學會，結緣極素緇。九秋念佛筵，利生待僧祇。聖忌是何日，與花有春期。仲陽二十五，齊會長無虧。樂懸四時張，琴瑟和塤篪。酒部匕節立，流醴泛瓊巵。箏柱吹霞悠，歌塵動雲栭。簫管吹不盡，曲長紅袖羸。舞衣繽紛翻，宴罷伏燕姫。堂塔皆櫛並，三昧傳月氏。常擊大法鼓，久挑傳燈脂。無明蕩忘想，夢後驚乾椎。佛表萬德容，僧垂八字眉。論義常往復，講說自疇咨。龍象滿其中，師跡傳陳隋。證入位彌深，廻向志各擒。都邑成其下，低屋聯枅㮰。城狐社鼠喩，有罪免鞭笞。震居西北野，尊神拓廣基。右近馬場邊，風景任天爲。萬乘廻鸞輿，六軍靡龍旗。羽客曜鶴綾，宮女曳鳳綦。紫衫各行事，袞服方樹頤。林巒生光輝，百王鴻業丕。公家有神事，奉幣先祈祺。禱晴日皎皎，乞澤雨祁祁。又有吉祥院，在子午城離。孟冬十七日，八講法華披。杏壇柳市生，集會何堂之。薦舉遂無謬，禁制敢不隳。五畿及七道，每國祭祀祗。都盧四海內，爭不仰指撝。天滿自在名，布護被尊卑。神思所擁護，枯楊忽生荑。神德所眷顧，嘑池自成澌。大得飽菽麥，鸞豈渝蒺蔾。普天悉有截，率土誠不羈。俾六十餘州，返於彼八麋。國富鳥食粃，民安孫含飴。冥化少欣缺，神德多所裨。菜色滿上腴，花祖豐東菑。餘裔爲著姓，青紫事農義。棘路夙夜忽，蘭省簪帶疲。射策及十葉，分符豈一麾。廊下鑑往事，舊貫尤可思。仰天恃有道，與善宜憐臺。任神更無倦，福謙亦在誰。乖和身多恙，抱節年已耆。沈病寡歡娯，臨政多忸怩。行年盈六十，釐務事事癡。彼籙卜露命，對鏡抽霜髭。計命准三樂，省身是四維。脆質同蒲柳，落景及崦嵫。適題二千字，恐招梧臺嗤。,大江匡房,0,0.74112468957901
【西府作】白首六旬儒，蒼波萬里途。揚鞭辭北闕，奉節別東都。澤國曳熊軾，邊城割虎符。經過多嶮岨，淹滯疊江湖。往日出京兆，行年老海隅。土卑深竹葦，地溼飽泥塗。卜泊量潮汐，飛帆接舳艫。人民皆淡泊，山海悉崎嶇。荏苒嶮昇崋，艱難忽渡瀘。洪溟來隻雁，渤澥視雙鳧。境僻應西極，田肥是上腴。家家窮月稅，戶戶豐花租。豐稔宜忘粃，調和不食茶。八蠶歡嫩婦，九穗樂農夫。獄罷併籬械，鬥休豈得毆。燧抛休戍客，桁忘慰征徒。反俗遥過夏，觀風近憶吳。浪人共感德，土俗鎮逢餔。挾纊約重繭，飲河軼百觚。罷兵歡治世，鎮境樂見郛。城固疑縈帶，國安喩覆盂。岐山棲鸑鷟，溟海逐鶩鶦。壯士降夷虜，驍軍獻狄俘。寺僧懲跋扈，神應道睢盱。露罪何嬰鉞，霜科詎伏鈇。賢纔非一鶚，黎庶是羣雛。五府被犀甲，六軍彎象弧。江南追虺𧍑，海北引騊駼。農熟將窮力，爨成未忘劬。仙方羞沆瀣，佛教貴醍醐。玄化覃千險，德輝被八區。仁心存宿鳥，勇力踏飛狐。含曲覺龜從，嘉謀識鬼覦。一人長壽考，萬姓悉嫗婾。聖德豈應圖，英雄誰得迂。股肱嘲契稷，賢聖咲唐虞。旦夕慎王命，春秋感帝圖。代天齊鳥紀，練石省蛇躯。象嶽國楨幹，濟川世楷模。陰陽誠作炭，天地本爲鑪。周日早尊妣，軒年共貴嫫。率軍惶兕虎，襲裾褊鼱鼩。山麓求康伯，湘潭愍女嬃。雅樂譏北里，醇酒置中衢。節士無翻爾，忠臣固確乎。陣成聯鶴翼，旗建靡魚須。綠野括彫箭，清流淬屡鏤。淳風元淡泊，習俗最牽拘。詎覺君心聖，昔分衆口餬。榆宜成綵雉，餞亦蓄青蚨。長短泥隨印，方圓水在污。兵謀宗仲達，書榆祖元瑜。傾色吳人劍，照隣和氏珠。富來齊鄭白，奢去引韓盧。傅野草空合，商山雲正孤。中原抽玉藻，上苑用瓊敷。沙漠空歐脫，邯鄲棄轆轤。衰顏慙皓白，拙性類丹朱。事后磨遲鈍，顧身策蹇駑。朝恩常感激，暮齒更煩紆。辨惠謝鸚鵡，彭耼哀蟪蛄。凋零迷柳杞，摧落到桑榆。油素徒舒卷，陳紅欲委輸。風情驚眇茫，露膽調虛無。櫛沐缺蒼鬢，簪冠倍素鬚。携琴爰悵望，酌酒只嘔喩。思洛飛青鳥，在場識白駒。冠蝉携善友，纓絕愛莊姝。自兼三不期，若人有詐僞。誅罰出有私，若人有隱伏。發揚更無遲，懲咎立可見。福禍坐應推，鷙鳥驅鳥雀。俸剩纔資客，祿餘半養孥。艶情裁紫蕣，初學截青浦。翻扇裁紈素，賣珠混珷玞。樓臺差傾幣，痒序獨踟蹰。風野放鷹隼，霜林負鷓鴣。布將重白越，飯盍食雕胡。遥謝淵雲智，長懺霜露辜。指柔調趙瑟，耳熱促齊芋。郢曲飄歌雪，魯遊歸舞雩。短脩訪楚尹，三五問商瞿。賦出虎賁府，詩開光祿厨。排門編竹戶，營寺闢金樞。發槿將排帳，緯蕭只織絇。蝉鳴秦苑寂，鳥下漢庭蕪。刃舊鏤青鐵，鏃新冶碧砮。纖纖携素手，皓皓愛鮮膚。菊長待黃艶，蓮衰零絳趺。星浮珠彩潔，芽綻錦窠鋪。七夕月成眺，三秋日欲晡。備先供水菽，當後譬薪蒭。坦步家僮從，微行門客扶。燕歸如蟄土，雁至可銜蘆。漢月看秋兎，林菸落曉鼯。牛生雖繼後，羊氏欲聆孤。靈藥期仙砌，長生憶吾壺。厩前堆綠草，竈裏潰芳菰。血脈訪玄女，灸針向赤烏。漏闌望斗極，嵐卷踏椅梧。華輦何時久，金圍幾且趨。短毫曾染管，長笛曉吹箛。指點黃香枕，微招朱玄屠。蕭墻開無事，豈敢畏顓臾。,大江匡房,0,0.74112468957901
【羽爵泛流來】周日古風傳曉水，魏年昔浪寄春苔。,大江匡房,0,0.74112468957901
【落葉埋泉石】羊子碑文嵐被隱，淮南藥色浪中深。,大江匡房,0,0.74112468957901
【春日即事】題詩酌酒惜佳節，今日芳遊氣味深。風柳舞腰飛絮嫋，流鶯歌舌繞花吟。樂天舊什孤窓友，榮啓春望萬里心。莫咲詞林英俊士，守株愚老憖交襟。,大江隆兼,0,0.74112468957901
【秋日淨土寺仙窟即事】忽引秋蘭芳契友，趁來蕭寺意幽微。千華塔舊雲端揷，一葉舟虛浪上飛。山路風閑人事少，洞天日落鳥聲稀。林叢水石雖多興，鐘漏半深乘月歸。,大江隆兼,0,0.7411247491836548
【冬日山寺即事】轄車鞭馬幾成羣，共到禪庭日漸曛。白浪叨來寒谷聒，青嵐旁引暮山分。鬢梳蘆葦三秋雪，望倦蓬萊萬里雲。宿業因緣雖甚拙，何以爰遇一乘文。,大江隆兼,0,0.74112468957901
【溫泉道場言志】云名云利兩忘身，日日行行□往臻。昨翫水城原上月，今憐湯寺洞中春。呼朋好鳥意同我，驚望新花榮似人。尋地適傳前日跡〈長久年中、外祖於此地賦一絕、康和年、豫亦於此地綴六韻、故云〉，懷鄉暫□外朝塵。琴詩酒處雖成戲，佛法僧間遂仰真。累葉文華相畜得，海西棄置是何因。,大江隆兼,0,0.74112468957901
【暮春池頭即事】池塘好處艶陽辰，一詠一觴相促頻。詞浪淺深詩後顯，生涯歡樂醉中新。鴛鴦鋪翅沙痕暖，楊柳垂眉水面春。想像周年王母意，燕遊早晚作仙人。,大江隆兼,0,0.74112468957901
【明月照衣襟】楚臺風度吹秋雪，魏闕天明倒曉霜。,大江隆兼,0,0.74112468957901
【花落江山裏】滄浪歌白雪飄曉，雲雨夢香風脆春。,大江隆兼,0,0.74112468957901
【漫漫秋夜】萬事皆非燈下淚，生半暮月前情。,中原長国,0,0.74112468957901
【山深落葉多】莓苔變綠林間露，麋鹿踏紅洞裏秋。,中原長国,0,0.74112468957901
【月前旅情多】涼燠二回鄉外夢，家山千里客中情。,中原長国,0,0.7411246299743652
【月下即事】涼風八月月前望，雲卷霧清夜漏長。漁客舟歌蘆浦雪，鴻賓陣引柳營霜。二三更霽閑中夢，五十年秋老底腸。紅桂爲誰尤有意，未忘昔日一枝芳。,中原広俊,0,0.74112468957901
【六波羅密寺對月】秋迎三五月蒼蒼，古寺閑中知漏長。松戶路荒留皓色，草堂年積飽清光。雙周僧老睡宵雪，九乳鐘鳴傳曉霜。若使庾公遊此處，何因樓上獨應望。,中原広俊,0,0.74112468957901
【遊遍照寺】寺名遍照夜方闌，對月亦望冰雪顏。妄想夢空觀念曉，浮生秋暮剎那間。交情今夜淡於水，榮路多年嶮似山。老侍詩筵人莫咲，梳霜只恥鬢眉斑。,中原広俊,0,0.74112468957901
【法性寺翫月】暇日暫辭人事譁，逢僧月下忘歸家。年年流景留難得，夜夜清光惜又斜。世界三千望誤雪，生涯五十鬢添華。姮娥本自看無飽，我願爭教曉漏加。,中原広俊,0,0.74112468957901
【古寺翫月】古寺尋來仰佛陀，蒼蒼月下意如何。雲泉蹤僻曉望遠，露地境幽秋興多。林是善根含素影，池唯阿耨澹金波。歲華不駐三分盡，風景如馳一半過。練雪色寒鑪竈藥，繫珠光冷衲衣蘿。禪庭僧院少人事，偏翫清明營忘他。,中原広俊,0,0.74112468957901
【秋月詩】漢月蒼蒼鐘漏淹，翫來此處眺望恬。青銅鑄出鏡生水，蛛網織成珠繫檐。碧落霧披聯旅雁，鑪峯雲盡揷孤蟾。桂輪轉影斜過牖，華燭背光高卷簾。魏鵲秋飛翎幾迎，巴猿曉叫淚先霑。雪寒胡塞晴前思，霜白商山老後髯。驛館夢殘腸欲斷，孀閨夜永怨彌添。非唯皓色頻催興，云酒云詩事事兼。,中原広俊,0,0.74112468957901
【後朝詩】仙娥其奈漢河頭，歸處天明怨不休。别淚數行朝露落，去衣一對曉雲愁。前期何夜唯占昨，後會從今又待秋。乘興難忘風月味，欲從此席萬年遊。,中原広俊,0,0.7411247491836548
【失題】□□□□□□□，林蘿深處行先空。□□□□□□露，三品松高沙岸風。□□□□朝暮咽，雲雖無意往來忽。奇巖幽石今看取，斯地既爲造化工。,中原広俊,0,0.74112468957901
【秋日林亭即事】勝絕林亭傳美譽，季商加閏興何如。庭蘭重遇授衣候，籬菊再爲浮盞儲。竹檻西頭風至晚，松臺東面月昇初。依堅柱石基無朽，爲叶棟梁材不疎。閣構高低移枕席，窓開左右置琴書。槐門累葉塵長繼，蓮府千年樂未渠。境咲魏徵池館跡，地同周旦洛城居。夕嵐木落鳥棲露，寒雨草衰蟲怨餘。九月光陰秋欲暮，五旬鬢髮雪空梳。今逢賢相崇戈日，莫棄凋殘一老樗。,中原広俊,0,0.74112468957901
【夏日遊陶化坊別業】勝地優遊及夕陽，山河景氣先秋涼。綠蘿礙日潭心冷，紅藕帶風水岸香。澗口泉飛三尺雪，巖頭鶴老一雙霜。金壺漏轉將歸否，有酒有詩樂未央。,中原広俊,0,0.74112468957901
【九月盡日常盤別業即事】西轅暫出紅塵外，素律云闌欲冴陰。黃菊一叢秋盡影，蒼花兩鬢老來心。郊扉日暮苔摧色，山館雨寒葉落音。洛外勝形今見取，優遊此處任沈吟。,中原広俊,0,0.74112468957901
【秋日遊陶化坊別莊】勝形何處卜林巒，地稱髙情感抑難。庭露步苔蹤可溼，籬風折菊手先寒。染霜葉色秋零樹，洗夢波聲夜漲灘。過隙白駒殘一日，惜而不駐景將闌。,中原広俊,0,0.74112468957901
【冬日山家即事】一訪士宜披草萊，山家閑處立徘徊。門穿洞裏白雲入，路踏林間紅葉來。籬落芬芳殘老菊，庭沙氣色有寒苔。非唯勝地搖情感，詩境醉鄉興兩催。,中原広俊,0,0.74112468957901
【山家秋意】從底金商興有餘，山家尋到訪閑居。籬裁紅繡花開後，窓卷蘆簾月上初。蓬髮鬢衰秋雪冷，芭蕉衣破晚風疎。醉中歡樂雖云識，未忘寒門無斗儲。,中原広俊,0,0.74112468957901
【秋日山家眺望】寂寂山家乘興行，此時不耐眺望情。馴林孤鶴應朋友，過嶺賓鴻引弟兄。隣對楓巖霜葉褥，窓當桂洞月花晴。迍邅運命顧躬恥，五十年餘樗散名。,中原広俊,0,0.74112468957901
【過雍州舊宅】一尋舊宅策龍蹄，出洛行行東也西。窓破竹無人管領，臺傾松有鶴雙棲。茶園藥圃爲誰設，秋月春風教我悽。閑憶往時爰未忘，不如勸盞醉如泥。,中原広俊,0,0.74112468957901
【秋日江州館下即事】重陽翌日意如何，出洛二朝樂只且。江館月明秋思苦，野村碪怨夜夢虛。山羞滋味仙厨菓，土貢嘉珍水市魚〈州民獻江鮒、故云〉。風路葉飛千片錦，雲霄雁點數行書。馬嘶塞外鄉心動，舟去湖中旅鬢疎。誘引詩情來此地，城東景氣興猶餘。,中原広俊,0,0.74112468957901
【秋日遊世尊寺】池是當窓山立屏，蒼苔紅葉滿禪庭。比檐房舍追年舊，聯砌梧楸每旦零。仙洞鶴翎秋雪白，溪門松色暮菸青。暫忘禁戒十分酒，適盡歸依一乘經。法水餘波浮曉月，佛燈殘影揷宵星。可尋城北世尊寺，此地元來一勝形。,中原広俊,0,0.74112468957901
【暮春於醍醐寺即事】艶陽三月欲闌程，一訪巖扉出洛城。春寺門深春草滿，暮山梯遠碧雲橫。櫻桃李色花空盡，佛法僧音鳥獨嗚〈此山有佛法僧鳥、故云〉。塵境隔蹤人事少，松風澗水響彌清。,中原広俊,0,0.74112468957901
【初冬遊石山寺】偸閑出洛避喧嘩，信馬尋來一佛家。色相是空凋落葉，薰修幾積閼伽花。薜蘿墻破洞房舊，舴艋舟過湖尾斜。催駕未還依乘興，迢迢行路片雲遮。,中原広俊,0,0.74112468957901
【秋日禪林寺即事】晨出都門尋寺遊，蕭條景氣望中幽。雲泉地靜空觀曉，風露天同昔見秋。樵老過山携竹杖，厨兒取水洗茶甌。黃昏鐘響頻驚耳，俗客欲歸僧可留。,中原広俊,0,0.74112468957901
【暮秋法輪寺即事】半天雲際插蓮宮，嶺是峙西河湛東。圍遶山深秋霧底，廻流水急夕陽中。京花隔境空觀靜，落葉飛窓色相紅。寺號法輪知佛乘，爲思隨喜路應通。,中原広俊,0,0.74112468957901
【夏日遊清水寺】古寺幽閑足式遨，菸嵐深處訪僧遭。花交新葉妝纔在，雲學奇峯勢未高。百尺岸松低似帳，一條洞水細於毫。人間榮耀思無益，雙鬢蒼浪欲雪毛。,中原広俊,0,0.74112468957901
【暮春六波羅密寺言志】行行何處馳軒騎，尋到一排佛閣亭。山遠路迷春雨暗，寺深門入暮松青。巖□□老菸生地，洞裏花零雪滿庭。四十餘廻雙鬢冷，此身觀得似浮萍。,中原広俊,0,0.74112468957901
【遊北山淨土寺】境靜寺深僧又遭，終朝垂□足遊遨。巖嵐聞冷聲旁暗，雲雁望賒眼幾勞。殘菊一叢籬露碎，古松百尺岸風高。頭衰漸櫛素蓬鬢，齒昃獨慙青草袍。秋後清光望月桂，醉中紅面假春桃。蘿衣薜衲莫嘲我，衝黑沈吟含兎毫。,中原広俊,0,0.74112468957901
【春日遊東光寺】一朝乘興策疲驂，古寺尋來眼自貪。詩是狂言題石上，酒忘禁戒酌溪南。垂楊拂水翻春岸，歸雁過峯叫曉嵐。誘引羣英遊此地，花前日暮興方酣。,中原広俊,0,0.74112468957901
【夏日東光寺即事】城東尋寺一逡巡，其地勝形備四神。草創以來經幾歲，檀那在昔是何人。眺望山近先期月，功德池澄未有塵。新樹低帷苔展席，優遊此處日徐淪。,中原広俊,0,0.74112468957901
【暮春遊雙輪寺】偸閑策馬也脂車，跡隔紅塵避毀譽。斗藪年年爲我事，尋花日日不家居。菸霞遠色望無盡，水石勝形興有餘。官冷假多無產業，自然老去欲何如。,中原広俊,0,0.74112468957901
【暮秋遊圓覺寺】忽出京城十二衢，寺門深處幾踟蹰。暮林葉落迷文繡，秋嶺雲飛似畫圖。禪院竹荒窓寂寞，奇巖苔滑路崎嶇。憖延羅綺鵷鸞客，終日芳談掉舌樞。,中原広俊,0,0.74112468957901
【長樂寺眺望】攀躋山寺倚欄干，此處眺望興禁難。獨木橋橫溪水路，千華塔出嶺雲端。巖楹日落鳥聲暗，洞戶春深花色殘。職是散班人識否，假多風景足尋看。,中原広俊,0,0.74112468957901
【遊長樂寺】寺在城東路不遐，相尋策馬也脂車。顧躬自類山中木，任意唯看洞裏花。綠草今爲來客籍，紅霞昔是上仙家。終朝乘興忘歸洛，遮莫嶺西日景斜。,中原広俊,0,0.7411247491836548
【秋日遊圓融院即事】圓融舊院足遊遨，秋景萧條教意勞。最弟菊花籬月馥，大夫松蓋岸風高。雁行一道斜過塞，鶴唳數聲未出皋。此地乃知爲佛土，縱雖禁戒欲斟醪。,中原広俊,0,0.74112468957901
【冬日遊圓融寺】圓融舊院一相尋，勝境佳名被古今。堂舍風流應水石，佛僧施與是園林。眠思榮路千山嶺，老顧殘涯半日陰。在昔再三遊此地，地形幽處又清吟。,中原広俊,0,0.74112468957901
【冬日雲林院即事】院是雲林路幾方，行行忽到一僧房。兎裘爲老占隣地，烏瑟此時禮道場。傳聽翠華臨幸昔，尋看紅葉亂飛霜。蕭條秋後心尤苦，旅雁驚夢猿斷腸。,中原広俊,0,0.7411247491836548
【夏日遊寺】路歷長安十二衢，尋來寺院一名區。千年鶴翅馴巖磴，薄暮鐘聲觸坐隅。園竹露低孤獨地，岸松風冷兩三株。山雲洞月嘲吾否，上客燕筵接下愚。,中原広俊,0,0.7411247491836548
【秋日遊古寺】優遊漸及夕陽暉，古寺蕭疎掩竹扉。生滅幾廻花閣燭，歲時多改女墻衣。境摸劍外風流好，地縮壺中俗事稀。老侍詩筵人莫咲，被牽宿因未能歸。,中原広俊,0,0.7411247491836548
【又】蘆荻編房柴夾籬，蕭條古寺被人知。數莖露竹廻沙岸，千葉風荷拂綠池。雲雨聯山秋巖暗，松杉礙日暮菸垂。少年莫咲吾詩癖，安用他營他計爲。,中原広俊,0,0.74112468957901
【賦山水】云山云水望不休，相共登臨幾勝遊。松柏嶺嵐呼萬歲，芙蓉池浪湛千秋。雪飛廬岫光徐冴，月落鏡湖影自幽。燈下沈吟詩興好，莫嘲歲歲老來愁。,中原広俊,0,0.74112468957901
【賦郭公】每屬梅霖年幾環，郭公傳哢夜方闌。呼名五月雨霑裏，知汝三更夢覺間。傾耳頻廻孤竹砌，尋聲深入遠松山。叫雲寒雁秋遲至，咽霧山鶯春早還。相語不堪紅女思，一聞定解粉娃顏。既忘衙鼓二廻過，莫咲鬢花逐日斑。,中原広俊,0,0.74112468957901
【又】郭公緣底動心胸，五月雨天興萬重。呼友稱名雲外路，爲誰相語日西峯。家雞一報驚夢冷，皋鶴三聲欲聽慵。今侍花筵偸作道，人皆英傑我愚庸。,中原広俊,0,0.74112468957901
【傀儡子】傀儡子徒無禮儀，其中多女被人知。茅簷是近山林構，竹戶屡追水草移。旅客來時心竊悅，行人過處眼相窺。歌應折柳是家產，業不採桑何土宜。宛轉蛾眉殘月細，嬋娟蝉鬢暮雲垂。千年芳契誰夫婦，一夜宿綠忽別離。賣色丹州容忌醜〈丹波國傀儡女、容貌皆醜、故云〉，得名赤坂口多髭〈參河國赤坂傀儡女中、有多口髭之者、號曰髭君、故云〉。施朱傅粉偏求媚，徵嬖幾祈神與祇。,中原広俊,0,0.74112468957901
【春夜即事】燈下詩成酌酒盃，瓊筵未卷靜徘徊。菸柳暮陰廻岸暗，風梅曉氣入窓來。綺羅春宴依花勸，歌管夜遊被月催。高仰黃門偸作道，賢纔莫棄一愚纔。,中原広俊,0,0.74112468957901
【初夏雨中即事】寂寂雨中會最佳，琴堂書閣引朋排。蒼苔含潤應黏石，白水引流幾遶階。賓閣曉窓當霤臥，邊山朝路被雲埋。暗聲蕭灑霑菸柳，斜腳涳濛洗綠槐。蔣逕深中眠漏屋，桑樞暗處送生涯。仁恩獨隔山中水，德澤未覃井底蛙。翅重鳥歸新樹朶，巢濡鷃宿古籬柴。踏泥人去東西路，張蓋自過十二街。遮莫年年隨老暮，自然事事與心乖。斯筵會有長生契，酌酒言詩足述懷。,中原広俊,0,0.74112468957901
【早夏言志】朱明云至侍賓亭，當戶長松綠又青。迎夏蕉衣初出匣，經春竹葉欲斟𨤍。詞花零落隔朝選，鬢雪蹉跎慙暮齡。莫咲斯筵愚老士，多年夜學聚窓螢。,中原広俊,0,0.74112468957901
【暮秋即事】不堪景氣瓓珊處，暗蛬吟牀月滿庭。松柏歷年雖茂盛，梧桐每日可凋零。蘆花千片擁秋雪，菊蕊數叢留曉星。五十生涯人莫咲，無成只恥已衰齡。,中原広俊,0,0.74112468957901
【初冬即事】時屈初冬眼自驚，閑望風物興尤成。林叢老去曉霜冷，雲霧晴來寒月明。雙鬢蹉跎衰暮裏，一生零落剎那程。今陪此處佳遊席，纔拙詞疎獨恥情。,中原広俊,0,0.74112468957901
【冬夜即事】漫漫冬夜興何如，紅火爐邊抱膝居。竹戶南頭燈舉後，松臺東面月昇初。十分滿盞中山酒，一箸佳珍丙穴魚。霜鶴三聲宮漏靜，曉猿一叫嶺嵐疎。閑閨夢斷幽人枕，暗牖風寒列子車。光景瓓珊年欲暮，無成齡及四旬餘。,中原広俊,0,0.74112468957901
【歲暮即事】兩三詩友自然逢，斯處不堪欲暮冬。光景幾廻寒瀨月，風霜多歲古溪松。醉中意氣如春暖，老後鬢眉被雪封。乘興無眠燈下夜，曉來遮莫魏宮鐘。,中原広俊,0,0.74112468957901
【春日山家眺望】碧巖翠洞卷遊氛，遠近春望欲解紛。何嶺何溪霞色隔，村南村北柳花分。風來水有千翻浪，雨後山無一片雲。多暇誰訪閑放興，遲遲麗日自然曛。,中原広俊,0,0.74112468957901
【九月盡日遊白河勝形眺望】處號白河宜眺望，人稀境靜足幽居。寒山葉落秋聲盡，古岸菊摧雪色疎。殘霧嶺晴鴻過曉，暮雲梯斷月昇初。光陰荏苒惜無駐，可愍鬢間霜漸梳。,中原広俊,0,0.74112468957901
【賦祝春夏秋冬戀】靈鶴千年仙洞島，遐齡傳契不知程。林花春綻露纔思，池水夏清風客情。蘭蕙秋生嵐漸馥，松杉冬至雪先明。王昭君昔月前去，漢帝戀之曉夢驚。,藤原忠通,0,0.74112468957901
【六月祓】世上人爲流例態，林鐘晦日禊除衆。詠無他詠千年頌，期有定期六月風。苔地燎幽迎夜處，石湍水冷欲秋中。未知何物號菅祓，結草如輪令首蒙。,藤原忠通,0,0.74112468957901
【賦早涼】初秋漸至屬金商，景氣颯然早識涼。扇動先憐天冷色，簟清幾感露寒光。月臨窓戶宵衣薄，風戰蕙蘭曉枕芳。酒客詩朋催興處，日曛只憶漏更長。,藤原忠通,0,0.74112468957901
【賦覆盆子】夏來偏愛覆盆子，他事又無樂不窮。味似金丹旁感美，色分青草只呈紅。真珠萬顆周墻下，寒火一爐孤盞中。酌酒言詩歌舞處，滿盈珍物自愁空。,藤原忠通,0,0.74112468957901
【雉逢鹰】逢鷹雉思暗應覺，定有悚兢無寂情。偸隱野坰春草短，驚翔漢表暮雲晴。昨爲古澤戲遊鳥，今作宴筵氣味羹。獨宿孤巢傾耳聽，鈴聲左右欲何行。,藤原忠通,0,0.74112468957901
【狗馬詩】何因狗馬爲題目，共叶人功感自然。霞裏尋聲桃浦地，雪間知跡柳營天。春嘶郊野浮菸底，曉吠都城殘月前。文學由來遊興苦，成篇只被客心牽。,藤原忠通,0,0.74112468957901
【見五節舞姫】豐明之會其來尚，仙樂聲聲侬舊齊。金翠妝嬌琴曲奏，綺羅衣重舞腰低。禮儀堂上霜初白，罷宴樓前月欲西。不醉此中爭去得，黃醅清酒足相携。,藤原忠通,0,0.74112468957901
【傀儡子】傀儡子素往來頻，萬里之間居尚新。卜宿獨歌山月夜，尋蹤不定野菸春。壯年華洛寵光女，暮齒蓬廬留守人。行客征夫遇側日，是斯髮白面空皴。,藤原忠通,0,0.74112468957901
【見賣物女】可憐鄙服一疲女，夕日沈時賣物廻。增直砌前貪止住，唱名門外暫徘徊。貧家雖招全無顧，潤屋不喚強欲來。秋月春花其意舊，此時題目興相催。,藤原忠通,0,0.74112468957901
【賦漁歌】旅泊留船暮齡程，漁歌千里聽方生。閑思樵火雪中曲，不似釣絲浪上聲。唱月浮遊江浦晚，叩舷來往海潮晴。學功猶淺文章少，詩句今迷題目情。,藤原忠通,0,0.74112468957901
【賦聯句】聯句從來感叵休，每延此席自忘愁。間聲屡詠紅爐下，案韻微吟花燭頭。詞苑久爲銷日戲，文亭只作送宵遊。漫加座末材疎客，無顧字對妬不收。,藤原忠通,0,0.74112468957901
【見屏風春所獨吟】晚更自元感正頻，屏風獨見會文賓。庭叢雨打添繁茂，門柳菸翻帶麴塵。嵐渡嶺櫻飛白雪，鳥遷喬木惜餘匂。園中成望往來客，林下易留羈旅人。遊子塞垣調笛曉，漁翁河海艤舟辰。松杉綠老枝經歲，桃李紅深花染春。勾曲山前霞色聳，雲和樓上月光新。一吟一詠教盃酒，驚眠破夢不纔身。,藤原忠通,0,0.74112468957901
【見畫圖翫惠日寺秋氣】惠日寺邊情感最，經行讀誦可相携。前池波激春花脆，西極雲長曉月低。落葉路深秋幾暮，深塵跡舊昔誰棲。羈中來去興孤好，眺望隨分往還迷。,藤原忠通,0,0.7411247491836548
【見畫障】閑望金殿畫圖障，天氣地形任意哉。宿鳥迎朝臨牖語，低雲向晚下山來。只看籬菊歷霜老，又送門賓乘月廻。蘭蕙叢間松樹畔，爭妝論壽立徘徊。,藤原忠通,0,0.74112468957901
【題畫障詩】新圖障下題詩句，纔詠愚篇染筆怱。苔色地青山雨底，浪聲岸白峽菸中。綺窓北面秋叢露，畫閣前頭暮竹風。門柳數株當戶立，被妨繁葉望難通。,藤原忠通,0,0.74112468957901
【重賦畫障詩】鸞殿侍臣三四輩，丹青障下動詩情。巖扃路細側身入，野樹枝低傾首行。寒岸柳衰黃髮悴，聯峯霧卷翠眉橫。挑來花燭頻沈詠，宮漏數聲夜五更。,藤原忠通,0,0.74112468957901
【重賦畫障】一間畫障縮千里，眺望不窮北也南。閨婦攀花携苑露，家童汲水出溪嵐。沙村菸浪簾前領，鄉國風塵枕上諳。四十生涯頭有雪，言詩氣味冷難堪。,藤原忠通,0,0.74112468957901
【早春即事】春色忽來感叵疆，遊絲繚亂望蒼蒼。算年暗議迎韶景，披曆先驚屈載陽。己性竊爭堤柳嫩，誰心相類嶺梅芳。含毫摛藻今爲噵，材幹是疎少齒郎。,藤原忠通,0,0.74112468957901
【（同）】緣底翫來韶景新，花芳鳥出動情頻。管絃處處詠吟夜，盃酒家家遊宴春。聽響□□松澗雨，尋蹤往返柳門塵〈二句闕〉。,藤原忠通,0,0.74112468957901
【春日即事】春日遲遲已睡眠，碧紗窓裏翠簾前。花林移榻牽詩客，柳榭勸盃伴酒仙。在世身謀誰子細，繼家榮祿任天然。只看既往交遊友，半歸黃泉□□權。,藤原忠通,0,0.74112468957901
【春三首】步步行行最易臻，伽藍便是洛陽隣。瑶琴掩柳松風後，寶樹莊巖林露春。遍仕南無三世聖，恐爲北闕二心臣。祖宗天曆明時相，尋跡箇中寫舊塵。,藤原忠通,0,0.74112468957901
【（同二）】春天二月帶芳菲，唯見雲衢雁北飛。庭柳閤頭三握髮，岸苔石背一重衣。霜刑縱處監臨盜，風景曲猶擔負歸。初識艶陽優劣異，此山花鳥世間稀。,藤原忠通,0,0.74112468957901
【（同三）】山林野草皆逢境，世上榮花被物知。心託菸霞雖漫若，地將水竹最相宜。坐禪餘有仙遊好，嗜老外無一事爲。七八年來思佛界，從斯俗念不追隨。,藤原忠通,0,0.7411247491836548
【春日言志】三冬去後屬正月，一夜迎晴興無窮。霞隔古鄉迷舊路，雨飄雙戶破孤夢。響清澗水渡江浪，音冷庭松拂朶風。春淺共憐殘雪白，日高同惜落梅紅。雁歸片片碧雲外，鳥囀關關幽谷中。柳動青絲相亂夕，木枝正軟勝梧桐。,藤原忠通,0,0.74112468957901
【春日遊覽】春花莫莫鳥關關，細馬香衫聞也攀。城外羣梢爲誰宅，境中美景屬斯山。風情難繫菸霞興，塵事終歸木雁間。劇務之餘相伴出，洞雲深處訪幽閑。,藤原忠通,0,0.74112468957901
【春夜即事】夜短自然漏早闌，春天孤夢覺猶難。舊栽墻柳帶菸暗，新綻庭梅秉燭看。野馬頻遊晴色暮，宮鶯百囀月輝殘。遲遲暖日西沈後，集雪窓前苦待寒。,藤原忠通,0,0.74112468957901
【（同）】燕飲已嘗歡會客，終宵乘醉感相成。山鶯一曲離花樹，寒雁一行歸柳城。桃李春風蘭省興，梧桐夜雨草堂情。韶光本是無嫌處，翫至從朝及五更。,藤原忠通,0,0.74112468957901
【（同）】因何今夜興遊頻，朋友會同足翫春。桂月臨篷雲葉白，柳枝拂水浪花新。燕筵調管話談客，漁沛叩舷來往人。一詠一吟吹笛處，憐之爭不動心神。,藤原忠通,0,0.74112468957901
【閏三月即事】寂寥窓下讀書坐，無懈卷舒左手遮。添月旁□□送歲，加春可樂剩看花。林生繁葉礙朝日，鳥駐餘聲囀晚霞。韶景暮時雖惜切，倩思有閏更還嘉。,藤原忠通,0,0.74112468957901
【首夏即事】何因此處有空虛，早夏宴遊泉不如。渭水岸邊唯繫猛，匡廬山下獨占居。一宵露色混珠𤥨，六月瀨聲從雨餘。好學言詩𤥨酒客，自知往事數行書。,藤原忠通,0,0.74112468957901
【夏二首】東河東域洛城頭，茅屋三間得自由。竹戶涼風空忘熱，松窓夜月殆如秋。道場普禮恆沙佛，苦海未艤彼岸舟。每遇嶺猿先問訊，此山新主識吾不。,藤原忠通,0,0.74112468957901
【（同二）】晚涼自至入襟懷，風在松軒月在階。塵慮皆除終老地，雲心難繫愁生涯。山中人謂不材木，門下我爲累葉槐。巖窟寂寥無客訪，頭陀舊路任苔埋。,藤原忠通,0,0.74112468957901
【早夏言志】早夏早臻望正最，惜春不得恨深哉。昭君絃曲關邊盡，漁父歌聲浪上來。風曳竹枝琴自調，月臨雲外鏡空開。宴遊燭下會同客，舒卷言詩悲淺纔。,藤原忠通,0,0.74112468957901
【早夏述懷】述懷緣底感猶最，酌酒言詩絃管兼。月照沙痕留白雪，露瑩竹葉似珠簾。花林風脆春光盡，羈旅草滋夏路纖。一詠一吟□□客，終宵遊宴興彌添。,藤原忠通,0,0.74112468957901
【夏日即事】夏天熱至使汗催，輕扇單衣裁又裁。風竹朝陰當砌動，雲雷晚響繞山來。是非漂泊三千界，歲月倉黃五十廻。性似嵆康慵世事，每逢劇務暫徘徊。,藤原忠通,0,0.74112468957901
【（同）】此處夏深興不窮，宴遊無限樂方同。三秋霜夜藩籬下，萬里月時江浦中。庭草彌滋窓戶雨，山雲收盡洞門風。垂楊臨岸水心綠，落日燒池波色紅。苦感琴聲眠未結，偏吟詩句夢孤空。言書酌酒詠歌客，猶取卷舒纔少躬。,藤原忠通,0,0.74112468957901
【早秋即事】暑去涼來感不休，蕭條景氣早迎秋。岸風吹水波徐動，溪霧籠山月自幽。嵆叔夜期斟酒詠，周公旦客讀書遊。從斯偏翫草花色，苑裏移栽蘭與萩。,藤原忠通,0,0.74112468957901
【秋三首】明王好儉不能禁，紅紫蘭將錦繡林。迷暗更無山月導，觀空猶被客塵侵。眼偸瀑布秋泉色，耳假彈箏曉峽音。買地便知雲物富，苔封萬石菊千金。,藤原忠通,0,0.74112468957901
【（同二）】日高蝶臥老甚哉，紙隔松門慵未開。靜夜溜聲穿枕咽，黃昏嵐路渡溪來。欣求淨土偸相誓，生死故鄉不再廻。地是半空望叵極，四明何只在天臺。,藤原忠通,0,0.7411247491836548
【（同三）】東去都門十里強，茅簷蓬宇竹扉房。若其非此求何處，所以無何卜此鄉。浮世崎嶇三峽水，暮年風物兩眉霜。詩魔應是終身病，不用良醫不識方。,藤原忠通,0,0.7411247491836548
【秋日偶吟】金商漸至感猶通，蟲怨雁鳴心正忽。籠菊待時含露白，庭蘭迎晚帶霜紅。五更影冷三秋月，萬木聲乾一嶺風。談話宴遊吟詠客，言詩酌酒興無終。,藤原忠通,0,0.74112468957901
【秋夜即事】東三條裏可搖心，囊代古今感不禁。颯颯秋風飄嶺響，蕭蕭夜雨灑窓音。商山月朗孤雲細，漢苑嵐生落葉深。廻四韻柳遊至客，詩筵懷述足沈吟。,藤原忠通,0,0.74112468957901
【秋夜閑詠】秋夜詠吟何事好，管絃詩酒足相携。籬頭風暗蘭花敗，墻下露寒竹葉低。燈爲照書儲座右，情依翫月入山西。幽閑窓裏夢方斷，欹枕如今聞曉雞。,藤原忠通,0,0.74112468957901
【暮秋即事】日暮冬來促感程，會同終夜興猶成。調絃於去昭君思，吹笛閑行遊子情。眼盡萬纔關路影，悲餘千里塞垣晴。曉霜蘭蕙蕭條色，秋露梧桐灑落聲。排戶遥聞□□□，上峯空望岸橋橫。今翫庚申廻盞客，一詠一吟至五更。,藤原忠通,0,0.74112468957901
【九月盡日惜秋】九月盡間何憶臨，爭加素節暫休愁。洲蘆雪散纔浮浪，岸柳紅飛似染流。留不得留遄暮日，惜猶難惜一時秋。笙歌玉笛兩三曲，送夜及曉足宴遊。,藤原忠通,0,0.74112468957901
【初冬即事】素影蒼蒼望尚清，宴遊本自興旁生。吳江波動暮風冷，漢苑枝疎曉月明。老菊花衰憐夜處，衰楊枝老向冬程。一吟一詠詩歌客，秋氣早臻動感情。,藤原忠通,0,0.74112468957901
【冬日即事】天潔雲晴情感同，宴遊賓客思旁通。寒嵐拂霧月添白，斜日枕江浪浸紅。楊柳春隣枝漸動，枌榆年暮杪猶空。巴猿聲冴驚宵雪，胡馬蹄輕嘶北風。大庾嶺南花發後，千秋池上凍封中。言詩偏恥文章少，吟詠此時興莫窮。,藤原忠通,0,0.74112468957901
【冬二首】西是道場東社壇，賽神禮佛動心丹。殘星隱映菸霄曙，落日悠陽水氣寒。身惑重城朝霧底，家占邃崛募雲端。縱傾巨海洗窮劫，除卻塵勞猶可難。,藤原忠通,0,0.74112468957901
【（同二）】一帶潺湲一頃田，迎冬忘卻紙窓前。庭松獨步笑榮落，林雀羣飛爭後先。王事牽身年六十，佛名唱口數三千。仙家無是土宜貢，紅雪地爲白雪天。,藤原忠通,0,0.74112468957901
【冬日即事】冬景蕭條動寸機，言詩酌酒怨微微。洲蘆葉老花方盡，梁燕母疲雛漸肥。月照沙頭霜在地，嵐驅水面浪深磯。官卑齡迫未能難，運命偏應任是非〈齡及六旬、故云〉。,藤原忠通,0,0.74112468957901
【冬夜言志】自元冬景憐旁至，明月明明入夜看。白霧籠山紅葉盡，蒼波洗岸青苔寒。菸嵐韻暗鄉心冷，鐘磬聲幽旅夢殘。吟詠不眠詩酒客，獨催遊宴漏徐闌。,藤原忠通,0,0.74112468957901
【花下言志】何因此處會遊頻，詩句客將書卷賓。不耐陶門垂柳雨，況哉洛水落花春。雅琴聲靜梨園子，浮艋影芳桃浦人。霞散鳥歸韶景盡，詠吟可惜送良辰。,藤原忠通,0,0.74112468957901
【八月十五夜翫月】三五之天雲盡去，佳賓言志望蒼蒼。月前酌酒宜傷意，燈外題詩足斷腸。燕子樓邊晴後夢，華陽洞裏晚來霜。自元此地有秋興，今夜定多皓皓光。,藤原忠通,0,0.74112468957901
【九月十三夜翫月】閑窓寂寂日相臨，從屬窮秋望叵禁。潘室昔蹤凌雪訪，蔣家舊徑踏霜尋。十三夜影勝於古，數百年光不若今。獨憑前軒回首見，清明此夕價千金。,藤原忠通,0,0.7411247491836548
【（同）】星河耿耿月蒼蒼，從屬窮秋最斷腸。訪古無如今夜影，經年豈忘此時光。洛中各領吾家雪，塞外定疑萬里霜。起倚前軒廻首立，金波朣朗足相望。,藤原忠通,0,0.74112468957901
【月下言志】季商月下思尤誠，醉裏放遊似阮咸。遠近蒼茫臨萬頃，高低洞朗照千巖。虞人樹老霜初伐〈月令曰、暮秋伐薪〉，薙氏草衰雪欲芟〈李少卿書曰、九月草衰〉。詣闕應驚冰易履，披書還悔石空緘。,藤原忠通,0,0.74112468957901
【（同）】金膏瓊粉新瑩鏡，楚練齊紈幾□□。宴罷南樓三酌盡，詩成四嶺半輪銜。生涯光景流如水，榮路昇遷嶮自嵌。蓮府華筵陪座右，貞心唯憶比□□。,藤原忠通,0,0.74112468957901
【月下有感】月清九月十三夜，天冷星稀叶四望。斜影訪窓臨曉枕，餘暉繞壁滿秋堂。長安遠近千家雪，洛邑東西萬井霜。倩見雲間晴去色，明珠在匣□中央。,藤原忠通,0,0.74112468957901
【月下言志】形容變去鶴棲頭，事事多愁月下遊。銀漏數聲穿凍滴，金波一道向西流。寒衣重雪誰爲暖，雙鬢添霜欲妬秋。東閣唯看新影好，任他皓色暫無留。,藤原忠通,0,0.74112468957901
【秋日林亭即事二首】林亭幽境興多存，傍有孤山後有園。霧漸散間望遠岫，月初上夕立前軒。閑窓雨底燈孤照，古樹陰中酒一樽。秋露滴來柴結戶，青嵐叩破竹編門。庭蕪路細纔來悅，峽水浪清獨叫猿。寒處重衣眠日色，困時枕臂臥松根。吟詩相憶晉潘嶽，乘醉還嘲楚屈原。塵事眇茫夢覺曉，風吟蕭灑葉零昏。性斯遲鈍情□□，運亦自然口不言。此地唯歡車馬少，長安城僻避囂喧。,藤原忠通,0,0.7411247491836548
【其二】境離羣動感先催，尋到終朝也忘廻。苔席石平看露宿，柴扉門破任風開。昔談野客今何在，半朽窓松昔詎栽。林葉四飛嵐隱映，山鐘一聲月徘徊。不堪歲月向人急，從此鬢眉引老來。溪鳥嶺猿爲我友，俗塵相避思悠哉。,藤原忠通,0,0.7411247491836548
【夏日桂别業即事】京洛西南桂水邊，地形勝絕任天然。松杉山暗陰雲底，鳥雀林喧落日前。官祿餘身雖照世，素閑承性不爭權。尋來此處有何思，觸境逸遊感緖聯。,藤原忠通,0,0.74112468957901
【春日遊宇治別業】城外行行何所憶，從迎美景感相加。釣臺砌下孤叢草，浴殿簷間一樹花。河北家隣春浪聽，郡西山遠夕陽斜。促車催馬廻眸見，萬里前途被隔霞。,藤原忠通,0,0.74112468957901
【秋日宇治别業即事】長安城外十里餘，宇治佳名今古同。秋水月沈沙岸白，暮山日落洞雲紅。成羣鶴警清冷露，不繫舟任蕭索風。此處自元多景氣，詩歌絃管尚無終。,藤原忠通,0,0.74112468957901
【冬日宇治别業即事】屡尋城外感相興，被駐勝遊歸不能。久使宦途迷夕霧，憖趨世路踏春冰。樵夫山館同生客，浴鳥水鄉異類朋。觸耳當望何物最，浪茫茫與月澄澄。,藤原忠通,0,0.74112468957901
【春日富家别業即事】城南別業斷心機，眺望朝朝排竹扉。深澗哀猿懷樸叫，孤沙驚鷺帶魚飛。春風閑處柳搖緩，暮雨暗時山見稀。勝地遷居何所思，攀花聞鳥得忘歸。,藤原忠通,0,0.74112468957901
【（同）】芳辰過半動心機，依是可憐落日輝。澤畔浴鳧銜藻戲，雲端去雁向陽飛。石滩流淺輕舟重，驛路霞深遠樹微。屡思鶯聲先暮聽，被留花色不能歸。和菸庭柳入春盞，送艶窓梅薰夜衣。,藤原忠通,0,0.74112468957901
【餘春洛外别莊即事】今年餘閏韶光裏，物色依之翫更新。車馬爭迎遲出月，關墻得駐欲歸春。山雲千片花林下，沙雨數聲石瀨隣。茅屋幽閑無客至，爰知此地避鄉塵。,藤原忠通,0,0.74112468957901
【梅津】長安十二衢邊宅，都督納言音引朋。西北龜山郊縣外，東南雁塔兩三層。立望仙洞雲披閱，老訪禪林嵐響應。桂水梅津尤有意，花如白浪月如冰。,藤原忠通,0,0.74112468957901
【宇縣】宇縣風流趣奈何，翠簾四面得山河。春花秋月不如此，金谷南樓其任他。鳳轄昔蹤朝霧暗，鸞轡古路晚嵐過。菸村幽處僧歸寺，相伴終宵禮佛陀。,藤原忠通,0,0.74112468957901
【山階】宇縣朝辭過野館，山深路僻缺門賓。等閑鄉信時時到，來往州民面面馴。五載于茲營此地，一生之後屬誰人。元由幽境應無定，暫卜柴扃欲寄身。,藤原忠通,0,0.74112468957901
【歸路】七十遠行行步屈，移居黏席與眠倶。拘留壯齒非人力，除卻老痾待誰扶。餘喘暗難知幾日，他生終欲赴何途。及頹危暮五旬後，云子云孫始惑吾。,藤原忠通,0,0.7411248087882996
【夏日禪林寺即事】禪林寺自宴遊處，往返古今歲獨通。讀誦聲涼仙洞月，經行衣薄暮山風。暗溪雞報幽深曉，夏寺人稀寂寞中。朝暮斷腸何事在，一吟一詠興難窮。,藤原忠通,0,0.74112468957901
【秋日禪林寺即事】華洛東頭一梵宮，清泉白石富期中。菸波半落寒汀遠，鹰隼暗翔秋溼空。穢業洗來巖谷水，塵心拂盡洞門風。禪庭何有蕭疎物，黃菊紫蘭三兩叢。,藤原忠通,0,0.74112468957901
【暮春遊清水寺】緣底三春望叵抑，有花有鳥興來間。松門夢斷遠鐘盡，柴戶眠驚花月闌。楊柳枝青菸裏嶺，雲霞溪暗雨時山。文賓詩客詠吟暮，此處宴遊爭得還。,藤原忠通,0,0.74112468957901
【夏日遊清水寺】引友尋來清水寺，山深境近到無程。真如理裏溪雲暗，見思惑前嶺月明。詩酒可忘夢裏苦，風波難忍世間情。普隨六道雖應現，此處殊尊千手名。,藤原忠通,0,0.74112468957901
【遊圓成寺】圓成寺裏浮遊客，目仰眼蓮淚獨霑。鐘韻三更雲外盡，香菸一穗月前纖。房廊寂寞深扃蓽，堂舍傾危不並簷。禪定衲穿臨暮侶，寒嵐幽響習無厭。,藤原忠通,0,0.7411247491836548
【遊長樂寺】何因遠近興難休，詩酒管絃得自由。霞隔洞門春嶺暗，雲收澗口暮山幽。法林露夜散花曉，御苑嵐時落葉秋。窓下會同談話客，只憐吟詠與交遊。,藤原忠通,0,0.74112468957901
【秋日長樂寺即事】長樂寺深路自披，尋蹤至處日西垂。籬根景色露千點，洞裏晚聲松一枝。蘭若幽居山月訪，檀那素意澗雲知。纏牽王事欲歸去，此地風光新別離。,藤原忠通,0,0.74112468957901
【遊長樂寺】更定漏閑感不疆，宴遊自若愁猶忘。衲穿禪侶傷宵雪，樓破幽鐘和曉霜。居起慈心煩惱滅，眠觀落月片雲長。尋來勝境沈吟客，征路程遥足望鄉。,藤原忠通,0,0.74112468957901
【遊山寺】尋來山寺有何思，石勢水心感不窮。猿叫雨深溪霧底，鳥聲日暮嶺霞中。世間榮祿春花脆，俗界塵勞夜夢空。徒送生涯無所作，罪障難盡淚先紅。,藤原忠通,0,0.74112468957901
【秋日出山寺】秋山有寺路崎嶇，尋跡攀登麋鹿倶。嶺樹雨霑唯一味，石苔衣薄定三銖。龍華當說舉頭約，貝葉昔經淨手摸。佛閣莊巖人力絕，雲爲羅網露爲珠。,藤原忠通,0,0.74112468957901
【山寺即事】山寺住持老比丘，客來先謁紙窓頭。巖泉飛洗中天月，林葉落埋下界秋。發露日曛須早去，與雲期約暫遲留。峽猿溪鳥定嘲我，三世佛恩未得酬。,藤原忠通,0,0.7411247491836548
【（同）】屡尋古寺步忽忽，指點長安望不窮。鹿野苑風聲可似，菩提場月影相同。山開畫扇菸晴後，水織圓文雨靜中。世路嶮難千里浪，人間榮耀一時夢。禪居年舊紙窓黑，色界秋深蠟樹紅。谷鳥嶺猿爲我友，終朝對是興無空。,藤原忠通,0,0.74112468957901
【（同）】山人野客定除障，經過自然禮道埸。光耀法恩秋玉露，聲成佛事曉鐘霜。欲將泉石付麋鹿，恐尚子孫訟帝王。何只此鄉占寂靜，管絃詩酒亦無妨。,藤原忠通,0,0.74112468957901
【（同）】河東有寺訪其源，祖考幽棲昔相門。翠竹露滋斜岸北，紅蕉風脆廢籬根。僧爲山月多年友，我又洞雲幾世孫。此地元來非俗境，奇巖怪石莫談論。,藤原忠通,0,0.74112468957901
【遊山寺談僧】蕭寺境幽雲霧排，逢僧盡日問持齋。頭陀庭靜青苔滑，禪定山深秋葉埋。曉了空觀何智力，朝宗苦海幾生涯。黃昏寂寂無人事，頂禮世尊立石階。,藤原忠通,0,0.74112468957901
【夏日遊古寺】道場寂寞客來無，林下經行麋鹿倶。紺殿鐘鳴山月曙，香爐火滅水菸孤。松風榮啓琴中曲，荷露聲聞衣裏珠。眼界耳根多意地，歸程忘卻暂踟蹰。,藤原忠通,0,0.74112468957901
【古寺言志】嵩山西畔洛城旁，有寺有樓有竹房。溪鳥馴僧交異語，庭花爲詎送餘香。浮生薤隴秋嵐露，衆罪槿籬晚日霜。定識漁村隣接境，應斯利益在無疆。,藤原忠通,0,0.74112468957901
【夏日宇治平等院言志】平等院前誰發榮，傳斯重代感猶成。蓮花紅綻清風晚，香火菸纖殘月程。松杉戰枝眠空斷，鐘磬報聲夢獨驚。縱往寰中催眺望，無勝此處未聞名。,藤原忠通,0,0.74112468957901
【（同）】梵宇今傳平等號，我斯草創昔餘流。雙松寺裏宜修夏，宿麥壟邊只有秋。淨土業因西可向，暮天炎暑未曾休。道場尋到無他念，瞻仰尊顏暫逗留。,藤原忠通,0,0.7411247491836548
【草樹色初春】林園氣色蕩精神，草樹扶疎初識春。山展畫圖花綻曉，庭添容飾雪消晨。湖南碧岸新蘆露，陌上黃梢嫩柳塵。籬菊三分梅五出，東風吹起望慇懃。,藤原忠通二,0,0.74112468957901
【山水花皆滿】有水有山西又東，春花皆發滿望中。柳堤絮亂雪無地，梅嶺妝餘霞在空。錦繡谷彌雖襲彩，楓松江獨不知紅。縱令仁智尋邊畔，箇裏濃香豈得窮。,藤原忠通二,0,0.74112468957901
【當水草初生】野塘眇眇水蒼蒼，遠草初生望自當。含色菰蔣春岸縟，抽心杜若霽沙芳。倩看韶景湖南露，不似涼秋塞外霜。一道青菸微尚嫩，何蘆何荻迢思量。,藤原忠通二,0,0.74112468957901
【月下對花柳】元來花柳興尋常，月下對之彌斷腸。面可相當浮鏡黛，目難暫捨映珠妝。青菸迎霽消無色，素艶混輝辨以香。此夕若非清影夕，春山錦繡喑中裝。,藤原忠通二,0,0.74112468957901
【道場花木新】寂寞道場無客臻，唯看花木萬株新。民村老柳俗塵舊，淨土妙蓮異彩均。諸樹雨薰耆崛曉，悉檀風飄玉泉春。嶺霞林雪莊嚴地，昔佛於斯轉法輪。,藤原忠通二,0,0.74112468957901
【同前】被牽花木至何鄉，洛邑東山古道場。無相理前開色相，燒香匂外供餘香。波羅奈雪暫生滅，孤獨苑霞隔斷常。櫻杏桃梨斯地貢，蓄將日日獻空王。,藤原忠通二,0,0.74112468957901
【浮水落花多】林花多落積沙濱，浮水輕葩神又神。巴峽紅妝流不盡，蜀江錦彩濯彌新。浴鳧跡破千重雪，漁艇棹穿數片春。智者興遊何日月，芳菲風景顧歸辰。,藤原忠通二,0,0.74112468957901
【待花催勝遊】終日待花情自靜，勝遊爲是屡相催。綺羅訪苑責遲綻，冠蓋就林訝早開。試引伶人期蝶舞，且展宴席憶鶯來。樹根移座營何事，依慕桃顏勸酒杯。,藤原忠通二,0,0.74112468957901
【春裏花尤貴】春裏元來令眼驚，非斯外事貴花情。羽林榮耀迷霞色，宮掖警巡代鳥聲。魏相論妝風暖後，楊妃假艶日遲程。行人稅駕無空過，一樹猶傳萬石名。,藤原忠通二,0,0.74112468957901
【遠思鄉外花】遠思鄉外足搖神，漠漠花妝定是新。不審關東林樹雪，如何副北野村春。山桃開處遥馳思，旅客來時先問匂。塞柳嶺梅爭得見，長安城裏素閑人。,藤原忠通二,0,0.74112468957901
【花下招賢士】招來賢士靜慇懃，花下終朝談惠仁。雪馥騁迎初至曉，鳥歌羽翼已成辰。鄭公谿廢風薰暮，袁氏門開雪暖春。櫻杏桃李爭綻處，蒲輪跡出翫濃匂。,藤原忠通二,0,0.74112468957901
【養生不若花】養生方術卜何辰，不若百花爭綻春。愛賞先嘲和藥客，折將自類學仙人。從開暖露雖扶性，爲恐狂風欲營神。叔夜祕論言未盡，數行文裏缺濃匂。,藤原忠通二,0,0.74112468957901
【春寒花未開】雖屬陽春花未開，餘寒爲是被人猜。嶺雲猶訝梅芳否，岸凍遲消柳嬾哉。倩憶豈侵殘雪綻，料知定逐暖風開。歌鶯舞蝶尋難得，林下興遊何日催。,藤原忠通二,0,0.74112468957901
【花氣雪中薰】花氣薰來宜蕩神，雪中自識屬芳辰。馬驚酷烈胡山曉，船載餘香剡縣春。粉面客含雞舌立，白頭人繞妓爐臻。梁王政理莫相惡，非是爲君應節匂。,藤原忠通二,0,0.74112468957901
【花木逢恩賞】逢恩逢賞喜無窮，花木帶榮立箇中。貴彩不慙翁子錦，華顏還咲上陽紅。秦松好爵應餘慶，漢柏良材是異功。愛得濃姿何所比，楊妃專夜意相同。,藤原忠通二,0,0.74112468957901
【雨中草樹鲜】陰森草樹望旁遷，五月雨中枝葉鮮。堤柳翠濃初灑後，潭荷艶懶未霑前。陶籬菊重露餘地，秦爵松高雲暗天。非只華夷歸聖化，明時惠澤及桑田。,藤原忠通二,0,0.74112468957901
【水樹有淸風】清風何處飄然至，新樹陰前綠水傍。感氣林頭拋竹扇，披衿嶺腳領荷香。苔巖泉濺驚秋韻，石逕松高引晚涼。幾事夏天催興苦，楓江浪上月明揚。,藤原忠通二,0,0.74112468957901
【月前堪避暑】從本月前堪避暑，對之相惜欲天明。每迎新影牽秋思，定及落輝復夏情。嵆帳當晴無熱到，玩帷逐夜有涼生。臨窓皓色消炎景，不識燕王珠再瑩。,藤原忠通二,0,0.74112468957901
【看月自忘暑】看月終宵臺上行，自然忘暑翫清明。混珠猶有招涼思，類雪更無到熱情。出望晴天衣暫薄，入眠暗室汗還生。餘輝所照皆銷夏，秋景從今誰欲迎。,藤原忠通二,0,0.74112468957901
【林暗難望月】月夜何因足斷腸，庭林暗處礙瞻望。爭除繁葉得通影，若倚枯株豈妨光。溫樹陰條消霽雪，綠槐夏杪隔秋霜。淹池松蓋隨風動，水上金波見只藏。,藤原忠通二,0,0.74112468957901
【池邊螢似燈】池邊何有似燈物，此是砂痕螢火飄。映浪應迷當壁背，亂涯不辨隔窓挑。夕過水檻疑初舉，曉隱洲蘆誤已消。唯怪渚宮幽砌外，自然終夜焰常昭。,藤原忠通二,0,0.74112468957901
【泉石始知秋】有石有泉叶勝遊，箇中尋到始知秋。清風拂盡雲難觸，綠水湛時月易浮。岸柳洞裏諳代謝，巖苔氣色示來由。金商光驗是何處，舒姑臺前秦嶺頭。,藤原忠通二,0,0.74112468957901
【月色照高低】蒼蒼月色興難休，遍照高低命宴遊。百尺樓中光上夕，千尋洞底影沈秋。立看遥漢曉雲去，居望深淵宵凍流。料識金波無限所，始從水畔及山頭。,藤原忠通二,0,0.74112468957901
【幽寺月方清】清夜訪僧乘月遊，寺門寂寂境方幽。殘輝不耐西明曉，宿望難窮兜卒秋。佛號是同三唱口〈此寺有光菩薩、故云〉，尊容易惑兩低頭。攀登梵宇今看取，此地金波隔俗流。,藤原忠通二,0,0.7411247491836548
【同前】寺幽何物足瞻望，秋月清明無比方。管領圓輝留淨室，惜將殘影獻空王。錢唐湖上水心凍，羅漢崛中石髮霜。梵宇庭高旁寄眼，照臨不限幾家鄉。,藤原忠通二,0,0.74112468957901
【同前】古寺幽閑蹤幾僻，箇中翫月四望清。苔庭雪淺散花道，石室霜深迦葉情。佛地朗然知漢潔，梵宮照耀是天生。圓輝彌混白毫相，觀念此時及五更。,藤原忠通二,0,0.74112468957901
【月上浮水上】月光皓皓眼方驚，水上眇茫浮只明。雁齒橋橫秋漢潔，龍頭舟去夜雲晴。長江浪白雪千里，極浦霜寒鶴一聲。岸柳浸枝穿曉凍，池魚光誤釣絲生。,藤原忠通二,0,0.74112468957901
【羈旅月光明】往來羈旅思悠悠，看月如何傷意不。燕筑一聲鄉外曉，胡笳四面客中秋。延陵故劍霜應掛，范蠡扁舟晴欲留。蘆葉荻花蕭索夜，潯陽江上素光浮。,藤原忠通二,0,0.74112468957901
【月明隱士家】隱士深棲月獨幽，饒看放任足放遊。袁門晴雪空埋跡，穎水夜冰難結流。綺里避秦商嶺曉，嚴陵逃漢釣壇秋。雪收天未瞻望遠，不耐淮陽一老愁。,藤原忠通二,0,0.74112468957901
【月前理管絃】欲理管絃何處優，離宮月下後池頭。秦臺雲盡吹空去，隴水冰寒咽不流。畫角三聲邊塞曉，瑶琴一曲都樓秋。城南唯有名區在，今夜清光此地幽。,藤原忠通二,0,0.74112468957901
【月明酒域中】莫言明月照方遍，酒域之中影獨幽。皓色不知藍水外，清輝只在玉山頭。入鄉何客初看雪，問廬誰人自莅秋。乘醉如迎和暖節，怪猶應怪夜霜留。,藤原忠通二,0,0.74112468957901
【夜長看月久】漫漫夜長夢正驚，久看桂月感清明。豈唯秋漢靜難曙，又有金波留不傾。漏水緩移褰箔坐，曉雲遲起叩船行。星河停滯輙無轉，剩翫寒光經幾程。,藤原忠通二,0,0.74112468957901
【關河夜月明】明明夜月望方閑，皓色無嫌河與關。楚水冰紈秋結浪，胡城風旆霽過山。光追征馬留難得，影伴廻流惜不還。今夕金波何處好，一清岸畔二崤間。,藤原忠通二,0,0.74112468957901
【無雲夜月明】月明終夜促閑望，當眼無雲施素光。試覓寸膚唯襲雪，若殘餘靄不添霜。除來浮藻珠還浦，拭盡細塵鏡在箱。沛郡秋風吹盡後，天清何物正飛揚。,藤原忠通二,0,0.7411246299743652
【夜月照高閣】攀昇高閣望方驚，夜月照臨四面明。欄在半空寒影近，構侵遥漢落輝平。石渠賢象影秋雪，天祿圖書校曉晴。應是蘭軒過百尺，眼迷直下不知程。,藤原忠通二,0,0.74112468957901
【微月浮江上】微光月細夜三更，江上浮來將浪輕。楓葉晚陰爭辨得，荻花曉色未分明。若非岸表珠纔治，疑是舟中鏡半成。弓勢一張今在此，沙鷗州鶴定相驚。,藤原忠通二,0,0.7411247491836548
【入聽秋方冷】秋冷方知意鬱陶，終夜入聽耳嘈嘈。鄉碪遠怨秋腸斷，山磬寒鳴曉夢勞。殘月峽頭猿叫曙，悲風塞上雁聲高。金商感事老彌苦，時興何唯在二毛。,藤原忠通二,0,0.74112468957901
【入夜有蟲聲】蟲聲滿耳感難禁，入夜愁人動寸心。臥聽孤牀鳴自近，起依暗壁織猶深。先當新月雖添響，終到明朝定罷音。蟋蟀韻寒腸已斷，箇中移座苦相尋。,藤原忠通二,0,0.74112468957901
【蛬響滿階庭】被催蛬響興難禁，遍滿階庭啷啷音。夜靜頻鳴砂砌下，日斜苦怨玉欄陰。暫罷趨拜添秋韻，恐爲昇降妨曉吟。此處終宵傾耳立，牀邊壁底亦相尋。,藤原忠通二,0,0.74112468957901
【秋菊有貞心】秋殘菊雖無發榮，蕙蘭衰後遂彰貞。凡叢早老霜寒日，勁草被知風拂程。匂類蘇公歸漢節，妝嘲李將沒蕃名。此花本宜自爲寶，葩似黃金露似瓊。,藤原忠通二,0,0.74112468957901
【花菊薰冠帶】菊花爭綻遇重陽，薰帶薰冠無限妝。愛賞奇香彈不得，移將景氣解長忘。自疑巾角含雞舌，人導銀鉤觸麝囊。一就陶籬攀艶後，腰圍首服足芬芳。,藤原忠通二,0,0.74112468957901
【秋暮笙歌裏】秋景暮來感緖加，不如蘭裏理笙歌。欲冬猶怪陽春奏，調律還思南呂過。別鶴聲聞霜厲早，蕉風曲底葉零多。四時代謝留難得，一詠一吟奈意何。,藤原忠通二,0,0.74112468957901
【秋意在山水】依然秋意今何在，楚水胡山北也南。思量無他唯岸月，須臾不忘是溪嵐。江干景色尋常憶，洞裏風光寤寐諳。池似瑠璃林似錦，從迎素律設相貪。,藤原忠通二,0,0.74112468957901
【羈旅夜方長】羈旅眇焉征迢留，夜長方識意悠悠。隴西苦待月傾去，塞外頻伺雲曙不。訪曉鐘遲驚客夢，爲更漏久促邊愁。老眠早覺偸思得，持節胡城送幾秋。,藤原忠通二,0,0.74112468957901
【夜長迎曉遲】夜長孤夢斷加成，曉漢遲遲唯待迎。豈計燈消猶昴宿〈十月中、前後七日亥時、爲昴宿、故云〉，幾千碪怨續雞鳴。倩聞宮漏閑難轉，試望山雲晴未明。老睡早驚偸思量，待朝應似送多生。,藤原忠通二,0,0.74112468957901
【雪飛南北間】三冬飛雪望猶新，自北自南飄玉塵。巫嶺雲寒朝化女，樵溪風白暮歸人。楚江吟月何唯夜，胡塞翫花未必春。王者前頭賓客左，霏霏終日思慇懃。,藤原忠通二,0,0.74112468957901
【遠近唯飛雪】寒雪非唯眼路明，高低遠近盡相盈。華燈一點沙飛曉，畫角三聲風白程。山有陰雲斜月冷，庭無芳樹落花輕。開簾入隙夜夢覺，欹枕遣懷萬里情。,藤原忠通二,0,0.74112468957901
【雪裏老人思】繽紛雪裏眠方驚，翫此老人感思成。携杖路深盈尺曉，懸車跡斷積庭程。漢朝四皓花前興，天寶遺民月下情。行客香山初至夜，更看鶴氅逐風輕。,藤原忠通二,0,0.74112468957901
【都邑日方暮】日輝方暮感猶成，都邑之間憐西傾。四井欲宵鐘響盡，九衢待月笛聲清。禁庭初促拜郎思，曲洛未傳見士情。高上江樓回首望，民菸處處鳥歸程。,藤原忠通二,0,0.74112468957901
【雲水望中遠】楚雲泗水望中遠，感此放遊忘舊居。暮指長江帆影去，夜懸斷峽月眉疎。沙村被隔何鄉外，波路不知幾里餘。昔在陶朱辭越日，五湖眇眇浸空虛。,藤原忠通二,0,0.74112468957901
【運轉老時至】老至鏡中變怪形，天時運轉遂無停。不堪艾髮經霜白，欲慣松標逐歲青。我咽光陰空暮淚，人生五十是衰齡。每開詩席一悲感，舊事凋零隔視聽〈往日宴席、詩仙濟濟、年去年來、或無所殘、統兩三、其餘盡分離、思彼往事、如在目前、不堪懇懷、故有此句〉。,藤原忠通二,0,0.7411247491836548
【重賦畫障】後素筆端萬物新，菸霞草木妙猶神。東西兩面和將漢，表裏一時秋且春。勸杯每朝率邑老，並牀竟夕話山人。被留風景無歸思，茅屋三間容此身。,藤原忠通二,0,0.74112468957901
【奉哭禪定法皇、呈尚書右中幕下】忽遇法皇遷化日，近臣慟哭意何如。訪蹤泣奏新遺詔，拭淚竊披舊賜書〈往年志學之時、賜以白氏文集、書留號在箇中、居去而歸泉下、故云〉。姑射山西秋月隱，霸陵原上暮菸虛。籬花庭樹有愁色，應是昔時雨露餘。,藤原忠通二,0,0.74112468957901
【豫當一日休暇、翫三秋風景、時興之新催、慨然而有感、聊書中懷、以贈尚書源右中丞】萬物應時衰去早，庭花林葉被霜埋。夕行臺上嵐盈面，夜馮欄干月在階。塵事茫茫拘世累，風光忽忽送生涯。何唯秋興昔潘嶽，觸境誰人不感懷。,藤原忠通二,0,0.74112468957901
【近曾聊書秋興、以寄前金吾幕下、答謝之篇、句句有金玉之聲、不堪欣感、重綴本韻】卷舒久廢秋螢去，軸軸圖書塵自埋。寒竹動風梢打牗，暮松礙日影侵階。家鄉隔境月千里，雲水極望天一涯〈時參宇治、夕還京洛、南望北顧、山水渺茫、故云〉。昔伴交親看漸少，詩筵更引故年懷。,藤原忠通二,0,0.74112468957901
【重寄尚書左中丞窓下】砌下栽蘭雖愛惜，疎松貞節任菸埋。臨澗紅梢燒晚水，傍簷秋菓落空階。雲端翠黛幾重嶺，浪上細菸何處涯。千里龍駒蹄豈泥，前途月下莫傷懷。,藤原忠通二,0,0.74112468957901
【重呈】朝卷蘆簾廻首見，羣山忽隱是雲埋。更無外物悅人目，只有殘叢當我階。巖腹菸開初識逕，湖心潮滿半呑涯。自元宿望在西土，落月光前催素懷。,藤原忠通二,0,0.74112468957901
【秋日過城南古寺、書所懷寄諸好事】湖水餘流廻澗通，叢祠西畔寺門東。山高猿叫翠微月，林老蝉鳴黃落風。一乘觀行應意外，百年生計在夢中。初知禪侶閑談處，圓寶教文諸法同。,藤原忠通二,0,0.74112468957901
【歲暮書懷呈文友】天時代謝駐無留，定使壯心到老愁。往事思量燈下淚，羸儲妨得月前遊。唯迷生死悠悠海，不識年光寸寸流。萬物蹉跎窮景盡，春風何日告來由。,藤原忠通二,0,0.74112468957901
【寄諸文友】等閑世上自遲頻，俗塵相侵無畢時。大底人間雖耐厭，倩思捨此欲何之。,藤原忠通二,0,0.74112468957901
【和野老擊壤之佳什】風月主人君得號，我爲侍僕欲披襟。窮陰被物宜牢落，感事隨時有淺深。先老侵來唯雪鬢，與閑計會是雲心。官途休暇思猶靜，寂寂楊家定獨吟。,藤原忠通二,0,0.7411247491836548
【病中奉念彌陀佛、呈詩文友】病裏慇懃何所營，依彌陀教致積誠。四緣三業勿忘道，十念一心應唱名。空樂下生年月老，試望西土曉雲橫。若無弘誓救羣類，來世必然墮火坑。,藤原忠通二,0,0.74112468957901
【酬都護亞相見和念佛愚篇】往生九品苦屏營，何只官途專篤誠。落月光前觀色相，皆空理裏假聲名。八音風味花雲馥，七寶階高欄楯橫。求道久沈塵垢境，豈殊龜尾引泥坑。,藤原忠通二,0,0.7411247491836548
【聞李部大卿依病出家、悲感之餘、且呈所懷】李部大卿扶病久，歸真始仰釋尊恩。延齡方術丹經說，來世資粮白佛言。八十衰翁辭我去，菸霞餘味共誰論。莫忘他日舊遊處，詩席幾回寒與溫。,藤原忠通二,0,0.7411247491836548
【願成佛道】妙法蓮華經說言，願成佛道使衆存。昔歡長者稱吾子，今憶枯株清六根。淨土行因無暫息，浮生產業不曾論。縱殘罪障莫空棄，利益豈窮兩足尊。,藤原忠通二,0,0.74112468957901
【御史源中丞者、詩席舊友也、入道之後、二十許年、面謁相隔、音信難通、爰豫有講經、言詩與物、結緣之願、歡其善根、贈此佳什、是宿習內促、舊意外形乎、思旨趣、不覺淚下、三捉之餘、憖押本韻】𮕢門奧旨課詩言，遠證菩提爲遍存。一乘教心融十界，月輪觀眼入雲根。舊談世事胸中在，既往交遊淚底論。遁俗以來經幾歲，積功累德被人尊。,藤原忠通二,0,0.74112468957901
【答見重贈之佳什】開三顯一絕名言，二乘初心豈得存。鹿苑折空嫌小果，鷲峯譬說導中根。菸霞氣味送春忘，生死因緣將夢論。無智無材無藝士，不圖今作相門尊。,藤原忠通二,0,0.7411248087882996
【秋日聽講普賢經、賦衆罪如霜露】佛言衆罪如霜露，經六情根念念加。酈縣菊妝爭得溼，豐山鐘響不能和。從迷夜夢結猶在，縱向朝陽晞若何。悔悔胸中消去早，時西莫忘厥功多。,藤原忠通二,0,0.74112468957901
【讀史記賦周本紀】披書唯考周朝事，三十六王一卷陳。牛放桃林花脆曉，馬嘶華山草深春。自尊姫旦往事跡，誰教養由舊日塵。可悅可康治德昔，採詩官定欲知仁。,藤原忠通二,0,0.7411247491836548
【讀史記賦秦本紀】秦先次序載經史，源起高陽後幾程。宮室若無華飾構，戎夷豈有謗訕情。放汧春馬莫間息，贈晉昔船風底行。非只武功專賞賜，孝公政令務農耕。,藤原忠通二,0,0.74112468957901
【讀史記賦魯周公世家】姫旦何人邦重器，孝仁纔藝盍相并。披書君灑教行淚，待士吾催三把情。久佐周年朝市政，更聞洛水曉波聲。成王叔父武王弟，天下被知不賦名。,藤原忠通二,0,0.74112468957901
【燕世家】巡行鄉邑召公奭，自陝以西司正任。軍徒荊軻持節日，民歌棠樹落花陰。燕王車是二千乘，趙主酒猶五百金。郭隗若無教已舉，萬方賢士豈來臨。,藤原忠通二,0,0.74112468957901
【管蔡世家】管氏竊疑周旦仁，武康爲相治殷民。楚昭留客兩三歲，蔡叔得從七十人。白雁自來田弋日，秋舟屡蕩戲遊辰。過曹重耳知無禮，何士依之陳后頻。,藤原忠通二,0,0.74112468957901
【讀新樂府、賦五絃彈】鄭之奪雅最應要，借諷五絃呈意端。霜鶴夜聲籠裏警，風松秋韻樹間寒。珊瑚新曲聞無厭，疎越舊調歌不彈。有士在斯來自遠，竊憂趙璧齒方闌。,藤原忠通二,0,0.74112468957901
【驪宮高】朱樓高構望難窮，三四重間雲自通。紫殿窓深泉石舊，翠華跡斷洞門空。山蝉聲送秋風底，宮樹葉零暮雨中。妝樓寂寞客來少，他作道場足護持。,藤原忠通二,0,0.74112468957901
【繚綾】繚綾奇絕何相似，瀑布泉飛月下清。送樣不知寒女費，踏泥無惜美人情。裁前塞北秋雲色，著曳昭陽春雨聲。伏奉去年中使敕，越塗爲是告經營。,藤原忠通二,0,0.74112468957901
【賣炭翁】借問老翁何所營，伐薪燒炭送餘生。塵埃滿面嶺嵐曉，燒火妨望山月程。直乏泣歸冰冴路，衣單不耐雪寒情。白衫宮使牽車去，半足紅紗莫以輕。,藤原忠通二,0,0.74112468957901
【和李部大卿、見賣炭翁愚作、所贈之佳什】山翁潦倒在茅庵，度世心謀寤寐諳。生計如何炎熱日，家資期得冴陰嵐。恥垂蒼鬢營身上，恐爲白衫驅市南。炭是千餘綾一丈，官兒稱敕誰相貪。,藤原忠通二,0,0.7411247491836548
【九月盡日過棲霞古洞禮佛】蕭寺上方古洞頭，悵望不耐欲歸秋。惜秋非唯人心苦，一片山雲向我愁。,藤原忠通二,0,0.74112468957901
【和大將軍之平等院會】長河西畔暮山傍，行客征夫禮道場。溪鳥馴僧交異語，庭花爲詎送餘香。浮生薤隴秋嵐露，衆罪槿籬曉日霜。接境漁村如有意，應斯利物在無疆〈此篇與無題詩所載、起結小異、 中二聯全同、蓋既有成篇、而後再 更定者、今兩存之〉。,藤原忠通二,0,0.74112468957901
【賦雪】雪白雲黃年景闌，撥簾相望慰幽閑。曉留明月千程地，冬有衆花四遠山。孫氏寒窓如燭映，孟嘗昔浦似珠還。賞吟緣底更爲恨，彌點鬢華一半斑。,釈蓮禅,0,0.74112468957901
【賦薔薇】薔薇屬夏開階庭，感緖紛紜昇又降。或白或紅妝不一，謂闌謂菊色難雙。錦車趁艶馳朝市，紫麝助薰出晚窓。昔日樂天吟麗句，此花豪富被人邦。,釈蓮禅,0,0.74112468957901
【詠郭公】郭公屬夏有佳名，好事家家嗟歎成。鶯子巢中春刷翅〈見萬葉集、故云〉，兎花墻外曉傳聲。汝呼同類孤雲路，人詠和言五月程〈古今之人多詠和歌、故云〉。低簷雨滴寂寥夜，欹枕不堪相待情。,釈蓮禅,0,0.74112468957901
【聽妓女之琵琶有感】琵琶轉軸四絃鳴，妖艶簾中薄暮程。清濁未分空側耳，弛張始理自多情。飛泉濺石逆流咽，好鳥遊花高韻輕。蕭瑟暗和風冷曉，松琴誰弄月秋晴。不思客路人胡曲，無飽妓窓激越聲。腸斷何唯湓浦畔，夜舟彈處樂天行。,釈蓮禅,0,0.74112468957901
【早春即事】優哉美景自東到，萬物熙熙樂暗添。宿雪埋花文繡薄，春菸染柳色絲纖。閑遊日永眠憑几，遠望山晴立卷簾。老後適逢詩酒友，芳談不盡興相兼。,釈蓮禅,0,0.74112468957901
【初冬偶詠】荒涼一屋古三逕，行樂微微日漸曛。菊色金殘當步武，葉聲錦脆散奇文。曉來爐氣寒無火，秋後衲衣薄自雲。柴戶不開人不訪，從斯心事與誰云。,釈蓮禅,0,0.74112468957901
【爐邊清談】閑談少飲兩三朋，冬夜夜長寐不能。深火爐前居煖酒，小書架下立挑燈。老來都忘菸花月，眠底猶思佛法僧。枕冷牀寒衣也冴，暗知山雪與池冰。,釈蓮禅,0,0.74112468957901
【（同）】冬天延客式遊時，坐臥爐邊鐘漏遲。蒿棘火溫眠炙手，葡萄酒美醉開眉。前談今夜雪中盡，後會明春花下期。戲論狂言皆口業，翻之爭作善根詞。,釈蓮禅,0,0.74112468957901
【山家翫月】阿彌陀嶺幽棲地，月屬佳期明也明。皎潔桂輪秋老色，荒涼竹舍夜長情。南飛塞雁尚嘶雪，西望山僧獨喜晴。滿袖不乾觀念淚，一生偸待紫雲迎。,釈蓮禅,0,0.74112468957901
【客館對月】關西秋館月明夕，此地清光尤足云。民下田園寒有雪，客中山水夜無雲。家書一紙披□見，隣杵萬聲罷夢聞。想像故鄉共處處，彈琴置酒也飛文。,釈蓮禅,0,0.74112468957901
【秋日東郊亭作】暫乘秋景到東郊，物色興餘休鬱陶。菸起蘭坰寒野暗，月懸桂幌遠山高。每朝葉脆兩三徑，催老鬢斑霜二毛。引履相倶行樂處，清吟切骨憖含毫。,釈蓮禅,0,0.74112468957901
【遊九條別業】一尋別業勝形中，閑放騰騰興不窮。苔作青茵鋪石上，山如畫障繞窓東。松扉迎霽暗籠月，麥壟先秋涼有風。周覽未休天正暮，歸歟此處意怱怱。,釈蓮禅,0,0.74112468957901
【冬日宇治别業即事】一到城南時感急，扶疎節物屬嚴冬。窓寒頻酌三溠水，山好遥橫五老峯。葉錦照林知雨染，苔衣懸岸被波縫。泛然不盡舟中興，此處歸歟及下春。,釈蓮禅,0,0.74112468957901
【冬日遊城南別莊】子午城南秋後地，爰望雲物立盤桓。周遊一日結軒到，楚夢千程排牖看。風暮葉飛林樾老，霜朝草悴野塘寒。優哉希有月卿會，末席獨慙詩素飡。,釈蓮禅,0,0.74112468957901
【别墅秋望】一尋別墅出塵寰，秋望斷腸誰得還。木葉聲聲黃落雨，峽菸處處翠微山。樵郎問路斜陽後，華隼擊林薄露間。不意今逢隣子勸，濁醪一盞暫酡顏。,釈蓮禅,0,0.74112468957901
【山家春興】山楹竹舍又柴扉，春興拘留爰忘歸。戶外谷深鶯歷歷，墻陰路細柳依依。衆花猶假雪冬色，殘月被籠霞曉輝。林霧峽雲兼作恨，定知及夏來客稀。,釈蓮禅,0,0.74112468957901
【暮春山家晚望】山村高處一攀躋，悵望日曛客與携。花帶斜陽紅似粉，月排殘霧白於珪。蔦蘿百尺林巔老，漁火幾程水巷低。古道西通隨駱驛，春峯東繞揷虹蜺。餘霞影隔離鴻陣，行雨聲來臥龍溪。野草羅生蹤漸暗，田疇綺錯眼旁迷。鏡浮蓬鬢秋蝉薄，籬鎖竹菸暮鳥棲。寂寞苔庭垂拱立，片嵐初起峽猿啼。,釈蓮禅,0,0.74112468957901
【田家春望】萬頃田疇民屋恬，高低春景足相瞻。山花遠色雪千點，野水回流菸四纖。東作老夫初擊壤，北蹄賓雁近過簷。往來我爲期秋稼，雲色霞光長莫厭。,釈蓮禅,0,0.74112468957901
【野店秋興】郊西秋興觸望多，兒店柴穿夕日斜。林戶紅深桑梓影，水畦雪冷稻粱花。蟲絲織草心機亂，雁陣結雲眼路遮。勝絕風流依造化，不斯人力以相加。,釈蓮禅,0,0.74112468957901
【冬日向故右京兆東山舊宅、視聽所催、潸然而賦】長兄一逝再難遇，泣訪故居思不窮。去忘交遊前日客〈京兆存日、緇素成雲、遊樂芳談、尋常不斷、今來見之、𨶑而無人、故云〉，留成戀慕少年童〈遺孤一兩、出向堂上、語存生之事、有戀親之氣、豫亦落淚、故云〉。啼妝淚脆菊籬露，別悵聲遺松徑風。書卷徒拋窓月底〈相傳書記、和漢共無人于收拾、故云〉，形容何在鏡塵中。佛家華麗尚如昔，人事變衰都似夢。閨婦有愁宵枕冷，寺僧無供曉爐空〈寺僧一兩日供已闕、爐中菸絕、故云〉。苔封石面彌添綠，葉滿林頭不掃紅。觸物自然悲緖亂，呼羣猿鳥聞溪東。,釈蓮禅,0,0.74112468957901
【山村暮秋】山村窄裏一幽棲，秋暮不堪心易迷。黏石舊苔菸悴短，當窓寒果雨來低。峯尖行客絕登越，木仆樵童幾剪齊。非只物華遮眼冷，又聞雁叫與猿啼。,釈蓮禅,0,0.74112468957901
【野外春遊】誘引和風遊野外，左望右顧感懷催。就花相弄琴詩酒，信馬自然歸去來。楚澤馳心春羽獵，殷巖尋跡昔鹽梅。非唯景物斷腸興，爲仰遺賢未得回。,釈蓮禅,0,0.74112468957901
【水路春行】乘春遥任客舟移，遼闊水行多日疲。嶺外遠花停棹見，江干臥柳拂舷垂。帆影隨風波白路，馬蹄凌露草青涯。故鄉已及農桑節，歸歟何時猶以遲。,釈蓮禅,0,0.74112468957901
【攝州兎原旅宿即事】山根海畔客中居，與友留運覃月餘。霧色秋籠征雁陣，潮聲夜入旅人廬。稻花戶外追風馥，柿葉墻陰學雨疎。請問土民營底事，生涯產業釣江魚。,釈蓮禅,0,0.74112468957901
【初出西府宿香椎宮之濱殿】長海之濱孤岫麓，假留每事思依依。岸高旅舶暫維柳〈客舟數隻、繫江岸之柳、故云〉，山近行厨便採薇。社樹神鸦臨暮集〈古社之樹、多有暝鸦、故云〉，沙村賓雁入春飛。客中一夜葺蓬舍，訪我照來殘月輝。,釈蓮禅,0,0.7411247491836548
【自濱殿移民家】白石青苔岐路斜，乘春步步望相遮。農民咿嘔揭渠水，遊子徘徊翫嶺花。野酌一盃傾露美，海行千里與雲賒。接輿狂亂吾狂亂，再到關西後悔加。,釈蓮禅,0,0.74112468957901
【於香椎官舍賦所見之事】二月三旬韶景天，不圖客舍暫留聯。紅霞礙日山村外，白鷺窺魚水巷邊。獻餅叮嚀家僕切〈門人自遠郡獻餅、故云〉，賣鹽子細土民傳〈門前有賣鹽之者、戲問直法、子細答之〉。唐蘆岸古何春露〈古岸有蘆草之叢、邑老語云、古人殖唐葦之種、四時不枯也〉，吳竹籬荒只暮菸〈官舍之傍、有一畝之竹、故云〉。漁老下舟尋酒典，厨兒就竈採柴燃。自然今遇善根事，近詣道埸禮大仙。,釈蓮禅,0,0.74112468957901
【乘船到新宮湊】渡口宿時望地形，幽奇旁似畫圖屏。沙塘岸遠漁村白，松樾山高鳥路青。歸洛老年抛劇務，行舟曉燭插殘星。一留一去春天旅，霧色潮聲入視聽。,釈蓮禅,0,0.74112468957901
【著阿惠島述志】問泊昨來阿惠島〈泊名也〉，蒼蒼遠岸絕無湄。郵船未出風東曉，厨膳始羞日午時〈念誦之間、朝飡及午、故云〉。經雨柳塘花落早，待秋麥壟子生遲〈此島之民、不耕田畝、多殖麥壟、其干熟以仲夏爲秋、故云〉。貧而赴洛勿相笑，春色自爲行路資。,釈蓮禅,0,0.74112468957901
【宿葦屋泊】眇邈水行心苦怱，昨留今駐罵春風。渡林鶯咽殘花底，阿岫鷗眠落日中。往事難忘雙袖淚，浮生彌論一舟夢。自憐自咲染毫記，斯泊三爲往反躬。,釈蓮禅,0,0.74112468957901
【宿周防田島湊】不憶月餘超海行，只同漢使覓仙情。春江似簟浪閑色，曉峽彈箏嵐咽聲。漁客舟舟分浦釣，偃松處處傍湖橫。縱雖李放畫圖筆，此地風流難再成。,釈蓮禅,0,0.74112468957901
【於室積泊即事】扁艇東行隨帆乎，此津彼泊悉名區。菸郊寺裏轉經侶〈野寺有僧、誦法華經文云〉，水市社前賣卜巫〈此泊有古社、稱八幡、別宮止住、老巫叩鼓賣卜、往反之舟問安否、仍與糧、故云〉。潮瀉暮松青幌瀁，嶺銜曉月日崎嶇。可憐漁釣罪根重，千介萬鱗民戶租。,釈蓮禅,0,0.74112468957901
【於渡津述懷】秋去秋來羈旅天，俄乘歸棹在江邊。低簷波聒孤村宅〈此地民屋皆枕海曲、故云〉，行竈菸稀一隻船〈有注〉。納月水窓開不掩，歷年浦樹瘦猶堅。陽狂我向關西地，後悔百千重百千。,釈蓮禅,0,0.74112468957901
【著葦屋津有感】沙月渚風秋皓皓，自然遊子感呑胸。問津上下客舟集，分岸東南民戶重〈夾岸有二莊、土民比屋云〉。土俗每朝先賣采〈黃瓜紫茄、土人賣之、故云〉，釣漁終夜幾燒松〈漁舟篝火、終夜燒松也〉。不圖再到於斯地，思舊闌干淚忽降〈往年隨養親、路次此泊、今又來、故云〉。,釈蓮禅,0,0.74112468957901
【過山庶三崎詠之】雲海沈沈望自由，聞名蓬島不遥求。潮穿沙岸松根露，廬守山畦稻穗秋〈眇眇望山河、處處有田畝、稻花盛熟、守者在廬、故云〉。及老何堪羈旅路，當晴遥見往來舟。未全衣錦歸鄉土，舊友莫嘲貧薄愁。,釈蓮禅,0,0.74112468957901
【過門司關述四韻】西鎮古關經過程，兩三守者欲拘情。門司〈關名〉因例雖加警，社牒有威不憚行〈香椎宮行牒、威權滿日域、抱關者不能拘留、故云〉。山瀉二淆秋月色，江傳三峽曉波聲。嶺松沙草朝猶暮，唯似畫圖後素成。,釈蓮禅,0,0.7411247491836548
【著長門壇浦即事】浪驛沙旬猶泛然，愁中有興綴詩篇。隣船礙日引麻布〈類船之中有一小坏、以疎布爲單幕、礙朝日避殘暑、故有此興〉，里社祈風供木綿〈遠岸有一社、當州稱二宮、於舟中而遥拜、指社頭而奉使、是不日祈順風〉。夜憶遐鄉纔入夢，晴望孤島少於拳。一尋西府溫泉地，治病逗留及兩年。,釈蓮禅,0,0.74112468957901
【於長門壇浦逗留、重賦六韻】落帆停棹暫容與，臨海館〈長門館名也〉邊望 眇焉。渡口繫舟秋浪咽，山腰訪寺暮雲屯。僧談中道無三教，人禮西方即一尊。採藥路深逢白雨，燒香菸細向黃昏。柴荊不閉新孤店，桑梓幾方舊小園。非只地形多感事，土宜案內聞民言。,釈蓮禅,0,0.7411247491836548
【宿周防石室眺望】迢迢波路思紛紛，當眼物華尤足云。旅泊夜深山吐月，歸程晴遠水聯雲。傍潮驛樹亭亭老，出浦漁舟處處分。蘆葦秋洲蕭索裏，浴禽蕩颺幾成羣。,釈蓮禅,0,0.74112468957901
【著同國江泊頓作之】江干暫任楫師居，遠近風流望自如。野縣人怱秋已獲，波邸舟出夜猶漁。眼花難極孤雲外，行李未歸二月餘。五十生涯殘日少，何因強指故鄉諸。,釈蓮禅,0,0.7411247491836548
【遲留江泊戲賦舟中事】舟中寂寞枕肱臥，見事聞者難染翰。厨女偸嘲煎夜藥〈豫宿痾更發、煎薏苡飲之、家奴等各以不請、其中老嫗一人、打掌殊以嘲之也〉，棹郎各怒乏朝飧〈舟子日食常以不足、仍强怒之〉。持經二品收囊掛〈提婆品觀音品、年來取誦持也、納經囊掛之〉，木佛一龕拂舳安〈造佛二體、安小厨子、奉提携〉。寶不外求亭禿箒〈爲掃舟塵、持一藁帚也、故云〉，粮依中絕閣空簟。風帆行路霽彌遠，水驛歸心秋早寒。愚息二人還咲父，爲何遥赴海西瀾。,釈蓮禅,0,0.74112468957901
【著笠戶浦一吟】鳴根聯日任輕飛，笠戶泊中徐晚輝。江岸風時松子落，野扉雨處豆花肥。五湖遁越范公去，八月指吳張翰歸。朝暮往來人不絕，難知賢士隱漁磯。,釈蓮禅,0,0.74112468957901
【著枡泊愁吟】不堪船路送秋心，左顧右望景氣深。賓雁南飛嘶霧色，客帆東去任風音。水鄉新月逐宵訪，華洛故人何日尋。露體存亡難自識，潸然爲後等閑吟。,釈蓮禅,0,0.74112468957901
【著藝州赤崎泊言志】沙路渺茫行不窮，汎乎唯任棹歌翁。月殘白石曉波上〈白石渡名、在防州境、今曉所過〉，日暮赤崎秋泊中〈赤崎泊名、在藝州〉。楚夢澤望分八九，吳興山勢顧西東。荻花浦遠看如雪，蘆葉篷穿臥有風。清淚長呑同病鶴，旅情忽引伴賓鴻。縱歸舊里無眉目，家族併厭貧賤躬。,釈蓮禅,0,0.74112468957901
【宿道口津賦所見】山重江複客遊淹，景趣蕭疎不耐瞻。岫幌晴望當鳥路，沙村秋貢富魚鹽。月隨歸棹千程遠，菸起行厨一穗纖。身與浮雲無定處，自哀自咲淚相霑。,釈蓮禅,0,0.74112468957901
【初冬遊石山寺】斗藪山深思不堪，獨憐景色臥禪庵。葉聲晴灑洞天雨，松韻曉寒溪戶嵐。過嶺雁賓嘶從北，對壇鶯子唱和南。故鄉千里雲埋路，晚水一條月洗潭。自界難期人壽百，他生欲得佛身三。俗機斷盡雖觀法，佳趣記持爲後談。,釈蓮禅,0,0.74112468957901
【遊北山淨土寺】幽閺秋山人跡稀，僧廬不拂鎖柴扉。籬根霜積寒花老，林趾雨乾落葉飛。低閣供香燒佛火，小池貯水洗禪衣。寺名淨土足相願，適到曷爲欲憶歸。,釈蓮禅,0,0.74112468957901
【秋日雙輪寺即事】市朝東畔暮雲隈，香騎華軒尋寺來。老樹嵐驅紅葉脆，秋山月出白菸開。人寰極望三千里，佛乘留蹤二百廻〈此寺草創以後二百年、法華轉法輪之座、于今不退、故云〉。半日逢僧談教法，畢空自悟淚先催。,釈蓮禅,0,0.7411247491836548
【春日遊勝應彌陀院】嶺徼寺高行路難，攀躋稽首向春壇。尊顏光白月前禮，老淚色紅花下觀。仙鶴夜言山雨暗，僧龍昔去洞雲殘〈瞻上人逝去之後也及多年、故云〉。壯年早遁世緣後，西土託生偏染肝。,釈蓮禅,0,0.74112468957901
【山寺早春】山底迎春春寺靜，林風負日立微行。竹棧凍解水初落，蘿窟雲殘沙未晴。籬暖草抽新縷色，溪寒鳥祕破袍聲。遣懷外上鑪峯昔，詩主樂天老住情。,釈蓮禅,0,0.74112468957901
【遊關西山寺】乘曉遥臻虛洞閑，浮雲殘月滿吾顏。紅林老葉落無逕，白雨寒聲來自山。蓮社菸香迎佛處，竹房日暮謁僧間。一圓教理今聞得，身後三途不敢還。,釈蓮禅,0,0.74112468957901
【秋日遊古寺】帝鄉東畔佛家前，稅駕徘徊心悄然。衰鬢秋妝霜在左，觀音昔誓海無邊。嵐朝松逕幽深望，雨夜草堂止宿禪。一遇僧龍聞法處，山雲漸散日輪圓。,釈蓮禅,0,0.74112468957901
【暮秋崇仁坊佛閣言志】或緇或素來何處，帝里南頭佛閣中。淨界秋遊雲物冷，浮生夜觀水泡空。宿望染骨青蓮露，老病侵身老柳風。攬淚愚僧今作道，前非零落悉如夢。,釈蓮禅,0,0.74112468957901
【冬日參詣安樂寺聖廟】府之東北一松壖，斯地佳名從昔傳。靈跡長垂年二百，德輝普照界三千。歸鄉期近春風日，侍廟信深夜月天〈入夜參詣、故云〉。運命取身雖至拙，愚兒景福任神憐。,釈蓮禅,0,0.74112468957901
【參安樂寺聖廟述志】古廟地形靈也奇，佛陀應化跡長垂。俗機塵斷青松洞，法性水清白鷺池。利物無涯春雨普，至誠匪石夜雲知。可憐送渡蒼波路，再拜低頭昔願儀。,釈蓮禅,0,0.74112468957901
【上宋真宗皇帝】君問吾風俗，吾風俗最淳。衣冠唐制度，禮樂漢君臣。玉罋篘新酒，金刀剖細鱗。年年二三月，桃李一般春。,滕木吉,0,0.74112468957901
【暮春遊施無畏寺、翫半落花】落花委地亦殘枝，如有如空意始知。何似道場檀越老，年顏白髮半頭時。,鬱檀,0,0.74112468957901
【三月盡日於施無畏寺即事】艶陽三月今日盡，白首拾遺感懷催。永以老身期後會，明春誰定見花開。,左拾遺,0,0.74112468957901
【秋雁數行書】秋雁隨陽來幾賒，數行書點暮天斜。篇章不定迷言葉，披閱有疑拭眼花。朝隱山雲緗帙卷，暮過林靄注文加。老儒漸耄雖疲棄，宿癖相侵望尚遮。,無名氏,0,0.74112468957901
【越調詩】燈前談話幾吟詠，與我染毫欲曉更。花錦縟，柳絲輕，翫來終夜動心情。,無名氏,0,0.74112468957901
【離合詩】菸霞望曉好，因我忽光臨。磴際青苔滿，石危自動心。,無名氏,0,0.7411247491836548
【失題】落花無心隨流水，流水有心追落花。仁義悉絕自貧所，世情偏向有錢家。,無名氏,0,0.74112468957901
【聯句】朝候日高冠額拔，夜行沙厚履聲忙。,無名氏,0,0.74112468957901
【失題】冰池如破鏡，雪影似殘花。,無名氏,0,0.74112468957901
【春中花皆盡】時尋上苑空風景，試誘古山只鳥聲。,無名氏,0,0.74112468957901
【織女露爲簪】雙鬟花潤秋風綴，仙髮玉裝曉月瑩。,無名氏,0,0.74112468957901
【九月盡日賦秋景欲何歸】乞身鄉邑虛無思，告老家園造化心。,無名氏,0,0.74112468957901
【冬日眺望】斜岸雪灑寒草白，遠峯日落暮松青。,無名氏,0,0.74112468957901
【歡情入夜催】星靨笑來雲暗處，娥眉開盡月纖程。,無名氏,0,0.74112468957901
【北野聖廟講法華經】德輝暫隱知非實，應似靈山秋日圓。,無名氏,0,0.74112468957901
【七夕陪祕書閣、同賦月作渡河媒】似告前宵臨岸夕，欲迷歸路隱雲秋。,無名氏,0,0.74112468957901
【暮秋侍關白左相府書閣、同賦殘菊色非一】竹籬暮葉青無紫，荻浦秋花白不黃。,無名氏,0,0.74112468957901
【初冬山居】青苔日暮雨三徑，紅葉霜殘秋一枝。,無名氏,0,0.74112468957901
【仙星歡會成】第三更月開眉色，初七夕風散怨聲。,無名氏,0,0.74112468957901
【八月十五夜同賦山中夜月明】銀漢無雲蘿洞曉，鑪峯有雪草堂秋。,無名氏,0,0.74112468957901
【明月照衣裳】魏馬相驚香染雪，巴猿三叫淚霑秋。,無名氏,0,0.74112468957901
【白雪滿樓臺】巫陽不辨朝雲駐，燕子應迷曉月殘。,無名氏,0,0.74112468957901
